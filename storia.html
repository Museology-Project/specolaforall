<!DOCTYPE html>
<html lang="it">

<head>
  <meta charset="utf-8">
  <meta content="width=device-width, initial-scale=1.0" name="viewport">

  <title>Museo della Specola</title>
  <meta content="" name="description">
  <meta content="" name="keywords">

  <!-- Favicons -->
  <link href="assets/img/favicon.png" rel="icon">
  <link href="assets/img/apple-touch-icon.png" rel="apple-touch-icon">

  <!-- Google Fonts -->
  <link href="https://fonts.googleapis.com/css?family=Open+Sans:300,300i,400,400i,600,600i,700,700i|Raleway:300,300i,400,400i,500,500i,600,600i,700,700i|Poppins:300,300i,400,400i,500,500i,600,600i,700,700i" rel="stylesheet">

  <!-- Vendor CSS Files -->
  <link href="assets/vendor/animate.css/animate.min.css" rel="stylesheet">
  <link href="assets/vendor/bootstrap/css/bootstrap.min.css" rel="stylesheet">
  <link href="assets/vendor/bootstrap-icons/bootstrap-icons.css" rel="stylesheet">
  <link href="assets/vendor/boxicons/css/boxicons.min.css" rel="stylesheet">
  <link href="assets/vendor/glightbox/css/glightbox.min.css" rel="stylesheet">
  <link href="assets/vendor/swiper/swiper-bundle.min.css" rel="stylesheet">

  <!-- Template Main CSS File -->
  <link href="assets/css/style.css" rel="stylesheet">

  <!-- =======================================================
  * Template Name: Eterna - v4.7.1
  * Template URL: https://bootstrapmade.com/eterna-free-multipurpose-bootstrap-template/
  * Author: BootstrapMade.com
  * License: https://bootstrapmade.com/license/
  ======================================================== -->
</head>

<body>

  <!-- ======= Header ======= -->
  <header id="header" class="d-flex align-items-center">
    <div class="container d-flex justify-content-between align-items-center">

      <div class="logo">
        <h1><a href="indexit.html">Museo della Specola</a></h1>
      </div>

      <nav id="navbar" class="navbar">
        <ul>
          <li><a class="active" href="indexit.html">Home</a></li>
          <li><a href="storia.html">Storia</a></li>
          <li><a href="tourcompl.html">Tour Completo</a></li>
          <li><a href="pubblicazioni.html">Pubblicazioni</a></li>
          <li><a href="storiaeng.html">ENG</a></li>
        </ul>
        <i class="bi bi-list mobile-nav-toggle"></i>
      </nav><!-- .navbar -->

    </div>
  </header><!-- End Header -->

  <main id="main">

    <!-- ======= Services Section ======= -->
    <section id="services" class="services">
      <div class="container">
        <div id="menuindex">
          <hr><h3>Indice</h3>
          <pa>
            <br>
            <strong>L'astronomia a Bologna dall'XI secolo agli inizi del XVIII secolo</strong><br><br>
            <ul id="index">
              <li><a href="#1">1. La scuola di arti liberali</a></li>
              <li><a href="#2">2. L'astronomia del Quadrivio</a></li>
              <li><a href="#3">3. L'insegnamento nelle arti e in medicina</a></li>
              <li><a href="#4">4. Le origini dell'insegnamento di astronomia</a></li>
              <li><a href="#5">5. I secoli XIII e XIV</a></li>
              <li><a href="#6">6. Lo statuto del 1405</a></li>
              <li><a href="#7">7. Il XV secolo</a></li>
              <li><a href="#8">8. Nicolò Copernico</a></li>
              <li><a href="#9">9. Il XVI secolo</a></li>
              <li><a href="#10">10. L'impatto della cultura galileiana</a></li>
              <li><a href="#11">11. Gli inizi del XVIII secolo</a></li>
            </ul>
            <br>
            <strong>La specola di Bologna</strong><br><br>
            <ul id="index">
              <li><a href="#12">12. L'Accademia dell'Istituto delle Scienze</a></li>
              <li><a href="#13">13. L. F. Marsili ed E. Manfredi</a></li>
              <li><a href="#14">14. Gli studi sull'aberrazione</a></li>
              <li><a href="#15">15. Gli strumenti inglesi ed E. Zanotti</a></li>
              <li><a href="#16">16. P. Matteucci e G. B. Guglielmini</a></li>
              <li><a href="#17">17. Ottocento e Novecento</a></li>
            </ul>
          </pa>
          <hr>
          <br>
        </div>

        <div id="maincontent">
          <br>
          <br>
          <h3 class="section-title">L'astronomia a Bologna</h3>
          <img src="assets/img/items/storia.jpg">
          <br>
          <br>

          <h3 class="section-title" id="1">L'astronomia a Bologna dall'XI secolo agli inizi del XVIII</h3>
          <pa><strong>1. La scuola di arti liberali</strong><br><br>
            Nell'alto Medioevo, fino all'undicesimo secolo, Bologna fu un centro abitato abbastanza modesto rispetto alle contemporanee città di Pavia, centro amministrativo longobardo dell'Italia del nord, e Ravenna, testa di ponte dell'impero bizantino in Italia, e persino rispetto a Cremona, Mantova e Verona (1).  <br><br>
            L'antica città romana era stata distrutta nel 728 dal re longobardo Liutprando (?-744) ed una parte considerevole della vecchia area abitata, il cui reticolo stradale ad angoli retti è ancora riconoscibile nella parte centrale della città odierna, restò per secoli "rovinata e disabitata". Tuttavia, anche per i Longobardi Bologna dovette rivestire particolare rilevanza per la sua posizione, ubicata come è all'incrocio di tanti importanti itinerari e per di più al confine, verso l'Esarcato, dei loro domini. Accadde così che, mentre parte dell'antica città restava disabitata, ad oriente di essa, nella zona suburbana attorno alla basilica di Santo Stefano, sorse un importante borgo longobardo.<br><br>
            Le due città, la latina e la longobarda, convissero fianco a fianco; né la prima perse mai del tutto la sua identità, dato che per un certo periodo Bologna ebbe due vescovi, uno latino e l'altro longobardo. Il dominio longobardo durò circa cinquanta anni, fino al 774, anno della sconfitta dei Longobardi da parte dei Franchi. Bologna tornò così a dipendere dalla sede romana e, a quanto pare, vi furono restaurati gli antichi costumi della città latina. Quando nell'825 Lotario I (795-855), ad imitazione di quanto aveva fatto Carlo Magno (742-814), ristabilì in Italia quello che per i tempi si poteva chiamare un insegnamento superiore, scelse Pavia, Ivrea, Torino, Cremona, Verona, Cividale, Firenze e Fermo quali centri nei quali attivare tali scuole. Nell'editto Bologna non viene nominata, il che non sorprende, dato che si trattava di un dominio pontificio, dominio che doveva perdurare fino all'898 circa, quando la città passò a Berengario re d'Italia (?-924).<br><br>
            Il nono secolo riveste per noi una particolare importanza, in quanto è di quei tempi un documento che attesta lo stato delle conoscenze astronomiche superstiti in Italia e, forse, direttamente a Bologna. A questo secolo risale infatti il codice manoscritto I.27 della Biblioteca Antoniana di Padova. Il codice contiene, a lato del calendario dei riposi festivi presumibilmente osservati a Bologna nel IX secolo, un calendario dall'anno 802 al 1063 ed un insieme assai esteso trattati scientifici, in particolare astronomici, matematici e di computo, per i quali è stata rilevata la specifica concordanza di contenuto con la parte di computo del codice Angelica 123. Quest'ultimo codice, appartenente al fondo primitivo della Biblioteca Angelica di Roma e del quale diremo, conserva diretta memoria dell'insegnamento dell'astronomia quale esso veniva svolto nella scuola capitolare bolognese due secoli più tardi (2). Una prima cosa che il codice manoscritto I.27 permette di constatare è, pur nella loro essenzialità, la vastità delle conoscenze che, in un secolo considerato così oscuro, venivano ritenute di interesse. Non si tratta solo del computo, attestato dal trattato di Rabano Mauro (c.784-856) e da estratti da Beda il Venerabile (672-735), ma di nozioni pratiche sui pesi e le misure, su un orologio solare portatile, sui pianeti e le costellazioni, sulla meteorologia, sul calcolo e sull'anatomia umana, oltre a varie citazioni da Isidoro di Siviglia (570?-636). Da ciò che si sa sull'importanza della cattedra vescovile di Bologna agli inizi del IX secolo, sull'esistenza, accanto al vescovo, di un corpo di canonici, sulla varietà di funzioni che essi dovettero assolvere, sulla relativa prosperità della città in quel secolo, non pare irragionevole supporre che tale codice possa veramente considerarsi un documento bolognese. Se veramente in tali anni - anzi, se vogliamo prestare fede alla data iniziale del calendario, proprio nell'anno 802 - il livello culturale della curia bolognese era tale quale risulta da questo codice, allora non stupirebbe che già a quei tempi una scuola capitolare fosse attiva, e si insegnassero in Bologna le arti liberali del trivium e del quadrivium. <br><br>
            Certo la fine del IX secolo e la prima metà del seguente segnano per Bologna, la sua curia ed i territori ad essa vicini, il momento della massima decadenza. Già nell'anno 884 la sua chiesa maggiore, Santo Stefano, era passata con i suoi beni sotto il controllo della diocesi di Parma. Agli inizi del secolo seguente ripetute scorrerie di Ungari avevano poi seminato la morte e portato carestia in tutta la regione, anche se il racconto dell'incendio della basilica di Santo Stefano è forse frutto di fantasia (3). Tuttavia, già verso la metà del X secolo la vita cittadina mostrò segni di ripresa. Nel 993 la sovranità su Santo Stefano fu resa al vescovo bolognese ed all'incirca in quell'epoca fu iniziata la costruzione di una nuova chiesa cattedrale. Verosimilmente una scuola ad essa annessa dovette presto cominciare ad operare, sebbene non si abbia alcuna testimonianza documentale del suo inizio. Ciò che sappiamo è che, verso la metà del secolo XI, questa scuola era fiorente, dato che importanti personaggi vennero qui a studiare (4). Tra questi vi fu Brunone(1044 o 1048-1123), abate di Montecassino e vescovo di Segni, poi santificato, il quale, ancora adolescente, fu inviato nel 1070 da Asti a Bologna dove seguì non solo il Trivio - scilicet grammatica, rhetorica et dialectica, le artes sermocinales - ma anche il Quadrivio - scilicet arithmetica, geometria, musica et astronomia, le artes reales. <br>
            <br><i>Riferimenti:</i><br>
              <ol type="1">
                <li>A. Sorbelli: 1938, Storia di Bologna, Dalle origini del cristianesimo agli albori del comune, II, Bologna.</li>
                <li>L. Gherardi: 1959, Il codice Angelica 123 monumento della chiesa bolognese, Quadrivium, III, p. 22.</li>
                <li>A. Sorbelli: op. cit., p 278.</li>
                <li>A. Gaudenzi: Lo studio di Bologna nei primi due secoli della sua esistenza, Annali della Regia Università degli Studi di Bologna, A.A. 1900/1901, p. 31.</li>
              </ol>  
          </pa>
          <hr>
          <br>

          <pa id="2"><strong>2. L'astronomia nel Quadrivio</strong><br><br>
            Una buona questione da porre è in cosa consistesse, a quei tempi, lo studio dell'astronomia. Esso verosimilmente includeva una parte matematica, una fisica (in senso medievale) ed una astrologica. Sappiamo dagli antichi inventari dei libri posseduti da vari monasteri (5) e dalla storia del cosiddetto "corpus astronomicum" (6) che la parte matematica si riduceva essenzialmente al "computo" e cioè alle regole per il calcolo del calendario, come, ad esempio, sono esposte nel trattato del secolo VIII scritto da Beda il Venerabile. Per eseguire questi calcoli era necessaria una conoscenza piuttosto dettagliata delle combinazioni dei periodi del Sole e della Luna, per potere, se non altro, determinare la data della Pasqua. Va ricordato che a quei tempi, non solo non si poteva acquistare un calendario, ma anche che, da una provincia all'altra, da una nazione all'altra, le informazioni erano soggette alla più grande aleatorietà nella loro diffusione, cosicché, in linea di principio, si supponeva che ogni sede episcopale fosse in grado di gestire autonomamente questa materia. Se ammettiamo che la conoscenza del significato fisico delle eclissi di Sole e di Luna non fosse stata completamente dimenticata nel tardo mondo latino, anche se l'arte di prevederle era andata praticamente perduta, occorre allora anche ammettere che l'insegnamento dell'astronomia dovesse includere una parte fisica o più propriamente geometrica. E' plausibile che venisse pure fatta menzione dell'irregolarità del moto dei pianeti lungo l'eclittica ed in particolare dei fenomeni di stazione e retrogradazione. <br><br>
            L'astrologia era ancora del tipo chiamato "astrologia latina", così come essa è esposta nel trattato di Arato di Soli (c.315-c.240 a.C.) o in quello di Marziano Capella (IV-V sec. d.C.) e nelle varie "sfere latine". I pronostici, piuttosto generici, si basavano su coincidenze alquanto elementari, quale il giorno della settimana con cui iniziava il nuovo anno, integrato da numeri estratti con una varietà di regole dalle lettere che compongono il nome di una persona (7). Il codice Angelica 123 ci permette, per Bologna, di verificare la correttezza di tali ipotesi, almeno per quanto riguarda il computo. I primi 16 fogli di questo codice, redatto nella terza decade del secolo XI, contengono, infatti, un calendario assai complesso, che va dal 1039 al 1120, e le regole per il suo computo, giusta il ciclo quadriennale degli anni bisestili, quello settimanale di ventotto anni - indicato con i più arcaici "concorrenti" piuttosto che con le lettere domenicali - quello lunare di 19 anni e quello di 15 anni delle indizioni. <br><br>
            Nel calendario sono anche indicate le Ogdoadi e le Endecadi, per le quali si trova nel testo solo un riferimento conciso, insufficiente per il loro calcolo. E' ragionevole pensare che la presenza di quest'ultimo ciclo, dai caratteristici nomi greci e in uso nella chiesa orientale, raramente presente nei calendari occidentali, sia testimonianza dei rapporti della diocesi bolognese con quella di Ravenna, alla quale a quei tempi era soggetta e che da quest'ultima venisse direttamente fornito il calendario, senza che se ne conoscessero a Bologna il significato esatto e le regole per il computo. <br><br>
            Alle regole per il computo si trovano intercalate nel nostro testo nozioni astronomiche e citazioni dal De natura rerum di Beda e dalle Etymologiae isidoriane. Non sono neppure assenti riferimenti concreti al suo utilizzo didattico nelle forme dialogiche proprie della parte prosastica ("si vis scire", 5r e molti altri luoghi, "vide ne oblivescaris ..", 6v), al compiacimento per la propria arte ("avidus calculandi inquisitor artis ..", 8v), a nuovi ritrovati ("Item argumentum nuper inventum ..", 15r), ad opinioni divergenti ("non est verum quod de luna aliqui coniciunt ..", 10v), alla possibilità di controllo sperimentale dei dati ("Horologi intentus qui perbene lineas - certas eorum comprobabit .." 14r) (8). Gli esempi di computo (14v, 15v, 16r) hanno tutti il 1029 come anno di riferimento. Una mancata corrispondenza nell'uso della segnatura degli anni bisestili nei concorrenti tra il testo ed il calendario e qualche errore nelle tavole del calendario, unite alla discordanza della sua data di inizio con quella degli esempi di computo, fanno pensare che questo codice ci conservi la trascrizione di un originale di qualche anno anteriore e dalla cui data di compilazione ad oggi è ormai trascorso quasi un millennio.
            <br>
            <br><i>Riferimenti:</i><br>
              <ol type="1" start="5">
                <li>L. Lemaitre: 1866, Les écoles episcopales et monastiques en occident, Paris.</li>
                <li>O. Pedersen: 1973, The corpus astronomicum and the traditions of medioeval latin astronomy, Studia Copernicana, XIII, p. 57.</li>
                <li>L. Thorndike: 1923, A history of magic and experimental science, Vol.I, cap.XXIX, New York.</li>
                <li>L. Gherardi: trascrizione del codice Angelica 123 dalla riproduzione in Paleografia Musicale, XVIII, in: Il codice Angelica 123, Tesi di Laurea in Lettere, relatore G. Vecchi, Bologna, A.A. 1958/59.</li>
              </ol>  
          </pa>
          <hr>
          <br>

          <pa id="3"><strong>3. L'inizio di un insegnamento superiore nelle arti e in medicina</strong><br><br>
            L'esistenza a Bologna nell'XI secolo di questa scuola di "arti liberali" è fuori di dubbio. Irnerio (c.1060-c.1130) stesso, prima di dare inizio al suo insegnamento della legge, era stato maestro d'arti (9). Ci si deve a questo punto domandare in che epoca il vecchio insegnamento del Trivio e del Quadrivio sia sfociato in qualcosa di superiore. Una data assai precoce ci viene suggerita dal fatto che - se corrisponde a verità - nel 1136 due studiosi, Giovanni di Salisbury ed il suo compagno Alberico, siano venuti da Parigi a Bologna in cerca di sapere (10). Quando essi arrivarono furono tra i primi stranieri a poter ammirare la torre degli Asinelli, eretta nel 1110. Da notare che il loro interesse principale era la logica. <br><br>
            A parte la scuola di legge, sappiamo che anche l'insegnamento della medicina cominciò assai presto a Bologna. Già nel tardo XII secolo troviamo a Bologna un medico, Giovanni di Bertinoro, cui viene attribuito il titolo di Magister (11). La scuola medica doveva d'altronde essere già fiorente all'inizio del XIII secolo, come è testimoniato dalla bolla di Onorio III che proibisce ai chierici tale genere di studi (12). Nei primi tempi e probabilmente per la maggior parte del XIII secolo, questa scuola, forse nella tradizione della famosa scuola di Salerno, fu caratterizzata da un approccio fortemente empirico ai problemi della salute e della cura delle malattie e non risentì apprezzabilmente degli influssi dell'astrologia. L'astrologia araba, d'altra parte, cominciò a diffondersi in Europa verso la fine del X secolo, evento che viene solitamente connesso alla leggenda di Gerberto di Aurillac (c.950-1003). Secondo questa leggenda - nata tra i secoli XI e XII - egli sarebbe riuscito a divenire papa con la sua arte di negromante, avendogli i demoni insegnato l'uso dell'astrolabio. <br><br>
            Gli elementi della leggenda hanno un riscontro in fatti realmente accaduti. Nel 984, in effetti, Gerberto, erudito grandissimo e, all'epoca, abate del monastero di San Colombano a Bobbio, richiese dalla Spagna la traduzione di un trattato di astrologia arabo e più tardi scrisse egli stesso un trattato sull'astrolabio. Forse è giusto, inoltre, ricordare che nell'aprile del 998, un anno prima di divenire papa con il nome di Silvestro II, Gerberto era arrivato dalla Francia in Italia per insediarsi come arcivescovo a Ravenna. Parrebbe tuttavia che l'influenza del sapere arabo sui dotti italiani sia stata pressoché nulla fino all'inizio del XIII secolo. L'introduzione dell'astrologia araba in Italia viene associata al nome di Michele Scoto (1175-1232) e a quello dell'imperatore Federico II, del quale egli era l'astrologo ufficiale. Per quanto in particolare riguarda Bologna, la connessione è diretta. Nel 1227 l'imperatore mandò in dono dei libri di argomento "filosofico" ai "maestri ed agli scolari" dello Studio di Bologna (13). La lettera di accompagnamento, scritta dal "gran segretario" Pier delle Vigne, specifica che il dono includeva "varie compilazioni da Aristotele e da altri filosofi riguardanti la filosofia e la matematica".<br><br>
            La lettera di Pier delle Vigne, nel prescrivere l'uso di quei trattati, ci dà anche un quadro assai suggestivo di quella che era la vita universitaria dei tempi e ci testimonia il modo nel quale l'imperatore si poneva nei riguardi dello Studio. Essa recita: <br><br>
            "Vos igitur viri, qui de cisternis veteribus aquas novas prudenter educitis, qui fluentia melliflua sitientibus labiis propinatis, libros ipsos, tamquam exennium amici Cesaris, gratenter accipite et ipsos antiquis philosophorum operibus, qui vocis vestre ministeriis reviviscunt, quorumque nutritis famam, dum dogmata sternitis sapienter, ut expedit, aggregantes eos in auditorio vestro, in quo gratia virtutum fructificat, erroris rubigo consumitur et latentis scripture veritas aperitur, cum mittentis favore commoniti, tum clari transmissi operis meritis persuasi, ad communem utilitatem studentium et evidentis fame nostre preconium publicetis" (14). <br><br>
            Purtroppo non possediamo la lista delle opere che furono spedite a Bologna e non sappiamo se queste includevano i trattati astronomici ed astrologici che Michele Scoto aveva scritto, su richiesta dell'imperatore, per gli "scolares novitij" (15). Sappiamo però che gli ordini ed i suggerimenti dell'imperatore generalmente non restavano senza effetto. Verso il 1220 egli prescrisse che un triennio di "logica" dovesse precedere gli studi di medicina e troviamo che, prima di prendere gli ordini nel 1230, il Magister Moneta da Cremona (XII sec.- c.1260) leggeva Aristotele agli studenti "artisti", cioè medici, di Bologna (16). Possiamo quindi ritenere che già agli inizi del Duecento la facoltà delle arti fosse organicamente ben impiantata.
            <br>
            <br><i>Riferimenti:</i><br>
              <ol type="1" start="9">
                <li>M. Sarti e M. Fattorini: 1888, De Claris Archigymnasii Bononiensis Professoribus, I, 578, ed. Albicini e Malagola, Bologna.</li>
                <li>M. Sarti e M. Fattorini: op. cit., I, p. 579.</li>
                <li>M. Sarti e M. Fattorini: op. cit., I, p. 527.</li>
                <li>M. Sarti e M. Fattorini: op. cit., I, p. 521.</li>
                <li>G. de Vergottini: Studi e Memorie per la Storia dell'Università di Bologna, Nuova Serie, I, 521.</li>
                <li>M. Sarti e M. Fattorini: op. cit., II, p. 239.<br>
                  <i>"E dunque voi, uomini, che saggiamente dalle antiche cisterne estraete nuove acque, che poi fluenti e dolci come il miele offrite alle labbra assetate, accettate con gratitudine, come dono dell'amico Cesare, quei libri con le antiche opere dei filosofi, che rivivono mediante la vostra voce e dei quali alimentate la fama, mentre spargete saggiamente dottrine, come si conviene, accumunandovi a loro nella vostra scuola, nella quale l'autorità fa fruttificare la virtù, il difetto dell'ignoranza viene dissipato e la verità di uno scritto misterioso viene rivelata, tanto indotti dal favore dei committenti, quanto persuasi dai meriti della luminosa opera affidatavi, pubblicherete un elogio per la comune utilità degli studenti e l'evidente nostra fama."</i>
                </li>
                <li>L. Thorndike: op. cit., II, p. 309.</li>
                <li>M. Sarti e M. Fattorini: op. cit., I, p. 579 e 590.</li>
              </ol>  
          </pa>
          <hr>
          <br>

          <pa id="4"><strong>4. Le origini dell'insegnamento di astronomia</strong><br><br>
            Non sappiamo esattamente quando l'insegnamento dell'astronomia ebbe inizio nello studio bolognese, ma, all'incirca negli stessi anni in cui maestro Moneta iniziava a commentare Aristotele, troviamo a Bologna la persona che sarebbe diventata il più famoso degli astrologi della sua epoca: Guido Bonatti (inizi XIII sec.-c.1296). Sappiamo infatti che nel 1233 egli disputò pubblicamente in Bologna con frate Giovanni Schio da Vicenza (?-1260), strenuo oppositore dell'astrologia (17). Guido Bonatti ci ha lasciato una vera compilazione astrologica, dal titolo Decem continens tractatus astronomiae, che sopravvive in un ampio numero di codici e che fu impresso tre volte: nel 1491, nel 1506 e nel 1550. Il libro fu scritto poco dopo il 1277, quando l'autore, che morì nel 1296 o 1297, era già assai avanti negli anni; si può quindi ritenere che esso rifletta più le conoscenze che dell'astronomia si potevano avere in Italia nella prima metà del XIII secolo, che non quelle dei tempi in cui l'anziano autore redasse il testo che ci è pervenuto. Nel trattato di Bonatti la sezione dedicata all'astronomia matematica è assai corta. Egli da' le nozioni fondamentali sull'equatore, l'eclittica, le coordinate altazimutali, il sistema di Tolomeo dei deferenti e degli epicicli ed illustra il modo in cui questi permettono di spiegare i fenomeni di stazione e di retrogradazione dei pianeti. Bonatti conclude la sezione dicendo: "non svilupperò questi argomenti in maggior dettaglio dato che un'esposizione completa può essere trovata nell'Alfragano" (18). <br><br>
            Il libro di Alfragano (Ahmad ibn Muhammad ibn Kathîr al-Farghânî) (IX sec.) menzionato da Bonatti è il libro noto come Elementa Astronomiae nella traduzione dall'arabo del 1134, eseguita dallo spagnolo Giovanni de Luna (XII sec.), o come Liber aggregationis scientiae stellarum et de principiis coelestium motuum nella traduzione fatta da Gherardo da Cremona (1114-1187) nella seconda metà del XII secolo. L'opera, scritta nel IX secolo, altro non è che un compendio della Matematikè Suntaxis di Tolomeo, più nota come Almagesto, risalente al II secolo d.C.. Il riassunto che viene dato dell'opera del grande astronomo alessandrino non include alcuna sezione astrologica e appare semplice, preciso ed elementare (19). Sappiamo che Dante Alighieri studiò a Bologna nel 1287 e si ritiene che le sue conoscenze astronomiche derivino proprio da questo libro, nella traduzione di Gherardo da Cremona (20), essendo citato dallo stesso Dante nel Convivio (II, 6), con il nome di libro de l'Aggregazion de le Stelle. Nell'Inferno (XX,118-120) Dante ricorda anche la figura di Guido Bonatti, ponendolo tra maghi, astrologi e indovini, i quali lentamente procedono "per lo vallon tondo" andando all'indietro, <br>
            "ché dalle reni era tornato il volto, <br>
            ed indietro venir gli convenia, <br>
            perché il veder dinanzi era lor tolto".<br>
            Il primo lettore di astronomia dello Studio di Bologna del quale abbiamo concretamente notizia è Bartolomeo da Parma (XIII-XIV sec.), che, plausibilmente, iniziò il proprio insegnamento attorno al 1280 e che insegnava ancora nel 1297. In quell'anno infatti egli compose un Tractatus Spherae inteso ad integrare la classica esposizione di Sacrobosco con considerazioni "fisiche", in senso aristotelico, ed astrologiche (21). Data la testimonianza che indirettamente ci offre Dante e la data di composizione di questo commento, è legittimo supporre che, anteriormente al 1297, l'insegnamento della parte matematica dell'astronomia fosse basato sul trattato dell'Alfragano e che il trattato di Sacrobosco fosse allora da poco entrato in uso. <br><br>
            Questo è confermato dal fatto che abbiamo almeno un altro commento a Sacrobosco di prima epoca scritto per gli scolari di Bologna: quello di Cecco d'Ascoli (1285?-1327) del 1322 (22). Il Tractatus de sphaera mundi, redatto intorno al 1240 per gli studenti dell'Università di Parigi dall'inglese Giovanni di Sacrobosco (fine XII sec.-1244 o 1256) - letterale traduzione del nome originale John of Holywood - è il primo libro d'astronomia redatto da un autore occidentale: non è molto di più di un sunto dell'opera di Tolomeo e degli astronomi arabi, ma per quei tempi ebbe un successo enorme. Rimarrà per quasi quattro secoli il trattato più seguito di astronomia elementare, come attestano i numerosissimi "commenti" che di esso vennero fatti, sostituendo in modo definitivo le antiche opere di Plinio e di Marziano Capella.
            <br>
            <br><i>Riferimenti:</i><br>
              <ol type="1" start="17">
                <li>B. Boncompagni: 1851, Della vita e delle opere di Guido Bonatti, Roma, p. 22.</li>
                <li>G. Bonatti: 1506, Decem continens tractatus astronomiae, Venezia, f28v.</li>
                <li>Alfragano: 1910, Libro dell'aggregazione delle stelle, (trad. di Gherardo da Cremona), Città di Castello.</li>
                <li>P. Duhem: 1916, Le système du monde, IV, p. 222, Paris.</li>
                <li>E. Narducci: 1885, I primi due libri del Tractatus Sphaerae di Bartolomeo da Parma, Roma.</li>
                <li>Chicus Esculanus: 1499 e 1518, Commentarius in J. de Sacro Bosco Spheram mundi, Venetiis.</li>
              </ol>  
          </pa>
          <hr>
          <br>

          <pa id="5"><strong>5. Astronomia ed astrologia in Italia e a Bologna nel XIII e XIV secolo</strong><br><br>
            Nel XIII secolo l'astrologia fu indubbiamente un'"arte" altamente apprezzata in Italia. Basti ricordare i legami tra Federico II e Michele Scoto, quelli tra Guido da Montefeltroe Guido Bonatti o anche il fatto che già nel 1303 la municipalità bolognese aveva un astrologo, Giovanni di Luni (XIII-XIV sec.), figlio di Guglielmo di Luni, al proprio servizio (23). Va sottolineato inoltre che in questa epoca l'astrologia aveva molti più legami con il governo della cosa pubblica - i prìncipi, infatti, volevano conoscere la propria "fortuna" - che non con il privato, in particolare con la medicina. Ciò può essere riscontrato dalla lista dei possibili usi di un oroscopo, così come risulta dai trattati di Guido Bonatti e di Bartolomeo da Parma. <br><br>
            All'inizio del secolo successivo si registra un diverso atteggiamento. Sia Pietro d'Abano (1250-1315), il famoso professore padovano di Medicina, che Francesco Stabili, meglio noto come Cecco d'Ascoli, mostrano un grandissimo interesse per quella che sarà poi denominata "astrologia medica". Cecco d'Ascoli scrisse infatti: "Oportet medicum de necessitate scire ac considerare naturas stellarum et earum coniunctiones ad hoc ut diversarum aegritudinum et dierum criticorum habeat notionem", aggiungendo anche la sentenza attribuita ad Ipparco: "medicus sine astrologia est quasi oculus qui non est in potentia ad operationem" (24). L'astrologia medica includeva l'uso degli oroscopi e questo richiedeva una conoscenza più dettagliata dell'astronomia matematica di quanto non fosse giudicato necessario quando questa disciplina era apprezzata essenzialmente per il suo contenuto culturale, nel contesto delle arti liberali. In particolare era necessario insegnare le procedure per il calcolo delle longitudini dei pianeti e quelle per l'uso dell'astrolabio, il meraviglioso calcolatore analogico che permette di determinare, ad ogni data ora di un qualsiasi giorno dell'anno e senza fatica, le posizioni nel cielo delle stelle, dei pianeti e dell'eclittica e i cui principi di funzionamento, basati sugli sviluppi più avanzati della geometria greca, restavano per i più misteriosi. Tutto questo è confermato dall'esistenza di un commento alla Theorica Planetarum di Gherardo da Sabbionetta (XIII sec.) scritto nel 1318 da Taddeo da Parma per gli studenti di arti mediche di Bologna (25). Questo corto trattato spiega in che modo sia possibile ottenere, con facili procedure grafiche, le longitudini dei pianeti dalla macchina tolemaica. <br><br>
            Anche dal punto di vista istituzionale le cose stavano rapidamente prendendo forma. Nel 1287 furono accordati all'Università degli Artisti gli stessi privilegi dei quali già dal 1150 godeva l'Università dei Legisti (26). Nel 1289, per la prima volta, un insegnamento di medicina fu salariato dalla municipalità e nel 1334 questo privilegio fu esteso alla lettura di Astrologia, che divenne così il nono insegnamento salariato dello studio ed ebbe presumibilmente sede nella attuale via IV Novembre, allora via Porta Nova, dove si tenevano anche gli insegnamenti delle scuole di Medicina, Filosofia e Retorica, come ricorda la lapide che oggi vi si trova (27). Nel 1379 furono date contemporaneamente a Biagio da Parma, meglio noto come Biagio Pelacani (?-1416), le letture di Filosofia e di Astrologia, il che ci conferma lo stretto legame della lettura di astrologia con gli studi di Medicina.
            <br>
            <br><i>Riferimenti:</i><br>
              <ol type="1" start="23">
                <li>M. Sarti e M. Fattorini: op. cit., I, p. 585.</li>
                <li>L. Thorndike: 1949, The sphere of Sacrobosco and its commentators, Chicago, p. 344.<br>
                "E' inevitabile che il medico conosca ed esamini il corso delle stelle e le loro congiunzioni affinché abbia nozione delle diverse malattie e dei giorni critici"; "il medico senza l'astrologia è simile ad un occhio incapace di vedere".
                </li>
                <li>L. Thorndike: A history of magic and experimental science op. cit., III, 12.</li>
                <li>A. Pazzini: 1956, Studi e Memorie per la Storia dell'Università di Bologna, I, p. 391.</li>
                <li>A. Gaudenzi: op. cit., p.31.</li>
              </ol>  
          </pa>
          <hr>
          <br>

          <pa id="6"><strong>6. Il curriculum degli studi astronomici nello statuto del 1405</strong><br><br>
            I più antichi statuti dell'Università degli Artisti a noi pervenuti risalgono al 1405. Essi contengono un programma dettagliato per l'insegnamento dell'Astronomia, il quale recita come segue:<br>
            "In astronomia primo anno legantur algorismi de minutis et integris, quibus lectis, legatur primus geometriae Euclidis cum commento Campani. Quo lecto, legantur tabulae Alfonsi cum canonibus. Quibus lectis legatur theorica planetarum. In secundo anno primo legatur tractatus de sphera, quo lecto legatur secundus geometriae Euclidis, quo lecto legantur canones super tabulis de linerijs. Quibus lectis, legantur tractatus astrolabij Mes[sa]chale [sic]. In tertio anno primo legatur Alkabicius, quo lecto legatur Centiloquium Ptolomei cum commento haly [sic]. Quo lecto legatur tertius geometriae, quo lecto, legatur tractatus quadrantis. In quarto anno primo legatur quadripartitus totus, quo lecto legatur liber de urina non visa. Quo lecto legatur dictio tertia almagestj." (28) <br><br>
            La prima cosa da notare in questo programma, chiaramente indirizzato agli studenti di Medicina, è il coordinamento tra la parte matematica, quella astronomico-matematica e quella astrologica. La parte matematica inizia con gli Algorismi de minutis et integris di Sacrobosco, un trattato di tecniche di calcolo che doveva essere già da molto tempo in uso, dato che di esso esiste un commento della fine del secolo XIII scritto per gli scolari di Bologna (29). Segue poi la geometria di Euclide, col commento scritto nel XIII secolo da Giovanni Campano da Novara (XII sec.), che viene letta nel primo, secondo e terzo anno. Questo esaurisce la parte matematica. L'insegnamento dell'Astronomia iniziava il primo anno con la spiegazione dell'uso delle Tabulae Alphonsinae codificato nei Canoni redatti da Giovanni di Sassonia nel 370 (30). Seguiva poi una Theorica Planetarum, verosimilmente quella attribuita a Campano da Novara (31). La Sfera di Sacrobosco veniva letta il secondo anno e venivano pure letti i Canoni per l'uso delle tavole astronomiche composti nel 1321 a Parigi da Jean de Lignières e noti a Bologna dal 1344 (32). Veniva infine letto il trattato sull'astrolabio di Messala (Mâshâ`allâh ibn Atari) (770-815), tradotto dall'arabo nel 1153 da Giovanni de Luna (o da Siviglia) (XII sec.).Nel terzo anno veniva letto un Tractatus Quadrantis, molto probabilmente il trattato scritto a Montpellier nel 1274 da Roberto Anglico e comunemente noto come Tractatus Quadrantis Vetus (33). Nel quarto anno veniva letta la terza sezione dell'Almagesto. Essa tratta del moto del Sole lungo l'eclittica, della durata delle stagioni e della variazione stagionale della lunghezza dei giorni e delle notti. Le altre letture avevano tutte carattere astrologico. Con Alcabitius si intendeva il Liber introductorius ad magisterium iudiciorum astrarum - noto anche come Introductorium - dell'astronomo arabo `Abd al-`Azîz ibn `Othmân al-Qabîsî (Alcabizio, appunto) (metà X sec.), tradotto nel XII secolo da Giovanni de Luna Ispano e che è di norma accompagnato, nei codici e nelle versioni a stampa, da un commento del Trecento di Giovanni di Sassonia. Altri due trattati astrologici erano i ben noti trattati di Tolomeo intitolati Centiloquio (il nome completo è Fructus sive centiloquium) e Quadripartito (si tratta del famoso Tetrabiblos o meglio Previsioni astrologiche indirizzate a Siro), per entrambi i quali esiste un classico commento redatto dall'astronomo arabo `Alî ibn Ridwân (c.998-1061). Chiudeva infine la parte astrologica il trattato De Urina non Visa scritto nel 1219 a Marsiglia da Guglielmo Anglico (34). <br><br>
            In questo trattato veniva spiegato l'uso dell'oroscopo al fine, che a noi oggi appare alquanto peregrino, di consentire ad un medico di valutare le qualità dell'urina di un paziente che lo interpellava da lontano e la cui urina, quindi, egli non era in grado di esaminare direttamente! Poiché troviamo in più di un codice del Corpus Astronomicum del XIV secolo, ancora esistente nelle biblioteche di Bologna (35), diversi dei trattati astronomici ed astrologici menzionati più sopra, non si dovrebbe essere molto lontani dal vero dicendo che il programma riferito dagli statuti del 1405 doveva essere sostanzialmente quello seguito già dalla metà del XIV secolo. Non vi è dubbio, tuttavia, che le linee fondamentali del programma risalgano all'insegnamento di Cecco d'Ascoli. Tra il commentario a Sacrobosco di Bartolomeo da Parma e quello di quest'ultimo lettore vi sono non solo le profonde differenze nell'atteggiamento verso l'astrologia che abbiamo già segnalato ed un richiamo continuo a testi astrologici arabi, ma anche l'indicazione di un'articolazione pluriennale dell'insegnamento quale risulta dalla dichiarata intenzione di proseguire il corso, "si Deo placuerit", commentando il Centiloquio di Tolomeo (36). Probabilmente a Dio non piacque, dato che il povero Cecco d'Ascoli veniva poco dopo bruciato sul rogo a Firenze e del promesso commento al Centiloquio non restano tracce. Quando il più recente dei trattati ivi menzionati, i Canoni di Jean de Lignières, nel 1344 raggiunse Bologna, vi aveva da poco iniziato a leggere astronomia Tommaso da Pizzano, che continuò in questo insegnamento fino al 1378, quando lasciò l'Italia per Parigi, dove era stato chiamato da Carlo V. Da quanto sappiamo di lui e dei suoi interessi medici ed astrologici (37) il programma del 1405 potrebbe essere stato il suo.
            <br>
            <br><i>Riferimenti:</i><br>
              <ol type="1" start="28">
                <li>C. Malagola: 1888, Statuti delle Università e dei Collegi dello Studio Bolognese, p.276, Bologna.<br>
                  "Durante il primo anno del corso di astronomia si leggano gli Algorismi de minutis et integris, letti i quali si legga il primo libro della Geometria di Euclide, con il commento del Campano. Letto quest'ultimo si leggano le Tabulae Alphonsinae con i Canoni. Letti i quali si legga la Theorica Planetarum. Durante il secondo anno si legga per prima cosa il Tractatus de sphera, letto il quale si legga il secondo libro della Geometria di Euclide, letto il quale si leggano i Canoni per l'uso delle tavole geometriche. Letti questi, si legga il trattato dell'astrolabio di Messachele. Durante il terzo anno si legga per prima cosa Alcabitius, letto il quale si legga il Centiloquium di Tolomeo con il commento di Haly. Letto il quale si legga il terzo libro della Geometria, letto il quale si legga il Tractatus quadrantis. Durante il quarto anno si legga per prima cosa tutto il Quadripartito, letto il quale si legga il libro De urina non visa. Letto il quale si legga la terza edizione dell'Almagesto."
                  </li>
                <li>F. S. Pedersen: 1983, Petri Philomenae de Dacia et Petri de S. Audomaro: Opera quadrivialia, Pars I, Copenhagen.</li>
                <li>E. Poulle (a cura di): 1984, Les Tables Alphonsines avec les Canons de Jean de Saxe, Paris.</li>
                <li>F. S. Jr. Benjamin and G.J. Toomer (a cura di): 1971, Campanus of Novara and Medieval Planetary Theory: Theorica planetarum. Milwaukee and London.</li>
                <li>L. Thorndike: 1959, Isis, 50, 44.</li>
                <li>Questo trattato è stato pubblicato da P. Tannery (1922, Mem. Scient., V, Paris) e lo si trova con il suo titolo originario di Tractatus Quadrantis Modernus nel codice BUB 132 (L. Thorndike 1959, Isis, 50, p.44). Poiché il trattato prese il nome di "vetus" col diffondersi dell'opera Quadranti Novi scritta nel 1288 da Profazio Giudaico, questo titolo attesta la conoscenza di prima epoca del trattato di Roberto Anglico a Bologna.</li>
                <li>Il trattato fu condannato ad essere bruciato come opera di magia nera dalla Sorbona nel 1494 (L. Thorndike: A history of magic and experimental science op. cit., III, p.214).</li>
                <li>Biblioteca Comunale Archiginnasio Bologna, MS A. 51, sec. XIV.<br>
                  Johannis de Sacro Bosco, Tractatus de algorismo. <br>
                  Johannis de Sacro Bosco, Tractatus de sphera. <br>
                  (Roberti Linclonensis), Tractatus de Computo. <br>
                  Ignoto, Cautelae in divinationum computatione. <br>
                  Ignoto, Tabulae de computo. <br>
                  Johannis de Sacro Bosco, Tractatus de arte quadrantis. <br>
                  Pseudo Severino Boezio, Tractatus de doctrina scholarium. <br>
                  Biblioteca Comunale Archiginnasio Bologna, MS A. 142, sec. XV. <br>
                  Severino Boezio, De arithmetica libri IV. <br>
                  Hermanni Contracti, De mensura astrolabii liber. <br>
                  Hermanni Contracti, De utilitatibus astrolabii libri II. <br>
                  Ignoto, Tabula de positione stellarum. <br>
                  Biblioteca Comunale Archiginnasio Bologna, MS 198, sec XIV-XV. <br>
                  Ignoto, Tabulae motuum planetarum (date estreme 1335-1393) <br>
                  Ignoto, Altitudo Solis ... in Mediolano. <br>
                  Tabulae astronomicae, vulgo dictae Alphonsinae, cum canonibus Magistri Johannis de Lineriis. <br>
                  Ignoto, Tabulae XII signorum Zodiaci pro horoscopis inferendis .... . <br>
                  Biblioteca Universitaria Bologna, MS 154 (132), sec. XIV. <br>
                  Alcabitii, Introductorium... interpretatus a Iohanne hispalensi. <br>
                  (Gherardo da Cremona), Theorica Planetarum. <br>
                  Magister Petro de Sancto Hodomaro, Theoricam motuum latitudinis Planetarum secundum regulas Albategni. <br>
                  (Roberti Linclonensis), Liber de prognosticatione sive prescientia dispositionis temporum. <br>
                  (Messahala), Liber totus astronomicus. <br>
                  Magistri Campani Novariensi, Theorica planetarum. <br>
                  Ignoto, Liber cursus Lunae. <br>
                  Alfargani, Liber differentiae. <br>
                  (Messahala), Tractatus Astrolabii. <br>
                  (Iohannes Lineriis), Tabula positionis stellarum. <br>
                  (Robertus Anglicus), Tractatus quadrantis moderni<br>
                  s. Ignoto, Tabulae Solis. <br>
                  (Johannis de Sacro Bosco), Algorismus. <br>
                  Johannis de Sacro Bosco, Tractatus de sphera. <br>
                  Fratris Fuci de Ferraria, Calendarium (1311-1386, per Milano) <br>
                  Ignoto, Theorica Planetarum. 
                  </li>
                  <li>L. Thorndike: 1949, The sphere of Sacrobosco and his commentators, Chicago, p. 371.</li>
                  <li>L. Thorndike: A history of magic and experimental science op. cit., III, cap.XXXVI.</li>
              </ol>  
          </pa>
          <hr>
          <br>

          <pa id="7"><strong>7. Il XV secolo</strong><br><br>
            Molti dei lavori inclusi negli statuti del 1405 vennero poi stampati alla fine del Quattrocento o ai primi del Cinquecento a Bologna o a Venezia (38). Questo suggerisce che l'insegnamento, così come delineato nello statuto, sia stato seguito, almeno nelle sue grandi linee, per tutto il XV secolo. Secolo questo che fu, per l'Europa e l'Italia, veramente cruciale: gli studi umanistici si svilupparono raggiungendo un livello mai prima veduto e più tardi, forse, mai più raggiunto. Nell'Università di Bologna furono introdotti nuovi insegnamenti di arti liberali. Nel 1424-25 al celebre studioso Giovanni Aurispa (1369-1459), che ivi aveva già insegnato astrologia dal 1392 al 1400, fu affidata , dopo un lungo soggiorno nei paesi del Medio Oriente, la lettura di lingua greca. Nel 1440 fu istituita una cattedra denominata "rhetoricae et poesiae et studiorum humanitatis" e nel 1464 seguì una cattedra di lingue orientali. L'istituzione più importante per la diffusione delle nuove idee fu la cosiddetta "Accademia Platonica" di Firenze, sorta sotto gli auspici della famiglia dei Medici. <br><br>
            Nel nuovo atteggiamento verso la vita che si andò sviluppando vi fu un forte spostamento di valori da ciò che veniva sintetizzato con il termine "fortuna" a ciò che veniva riassunto con il termine "virtù". Il primo termine esaltava la dipendenza del destino umano da fattori sui quali l'uomo non può influire, il secondo era dotato di una valenza opposta. Come dice con espressione lapidaria Pico della Mirandola: "Poteris in inferiora quae sunt bruta degenerare. Poteris in superiora quae sunt divina ex tui animi sententia regenerari". (39) Se gli antichi prìncipi cercavano la fortuna nelle stelle, i nuovi signori avevano invece imparato a contare solo su se stessi. Naturalmente ciò implicava un profondo cambiamento di attitudini nei riguardi dell'astrologia, come si può constatare in Marsilio Ficino (1433-1499) e, più ancora, in Pico. Tale nuova attitudine si può parzialmente riscontrare anche nel commentario del XV secolo di Giovanni Pontano (1426-1503) al Centiloquio di Tolomeo (40), dove questo scritto viene talora considerato più come testimonianza del modo di pensare degli antichi che non per il suo contenuto. Questo mutato clima intellettuale non fu senza influenza sulla stessa medicina. Più di un medico espose infatti pubblicamente i suoi dubbi sul valore dell'arte dell'astrologia medica. Tra questi troviamo Nicolò Leonicèno(o da Lonigo) (1428-1524) che lesse medicina e filosofia greca a Bologna nel 1509-15. <br><br>
            Pico della Mirandola, nel suo famoso trattato Disputationes adversus astrologiam divinatricem, scritto poco prima della sua morte, avvenuta nel 1494 in età ancora estremamente giovanile, fa frequente riferimento a questo famoso medico e studioso (41). In questo scritto, incluso nell'Opera omnia pubblicata per la prima volta a Bologna pochi anni dopo la sua scomparsa, l'astrologia giudiziale viene esaminata nel modo più minuto e nel massimo dettaglio e non viene contestata solo da un punto di vista generale, ma mettendo in evidenza anche tutte le contraddizioni introdotte dalla sua stratificazione ultrasecolare. Col perdere di valore dell'astrologia, l'astronomia cominciò di nuovo ad essere considerata in se stessa, per i suoi contributi alla conoscenza umana, come una "arte liberale" e non più come uno strumento tecnico di ausilio all'arte medica. Naturalmente ci volle un certo tempo perché questo atteggiamento potesse prevalere - e sappiamo che sino all'illuminismo non prevalse mai del tutto - e molti astronomi dovettero destreggiarsi, più o meno onorabilmente, tra le due, anche dopo che l'astronomia giudiziale era stata condannata ufficialmente dalla Chiesa romana nel 1586, con una bolla emanata da papa Sisto V (1520-1590).
            <br>
            <br><i>Riferimenti:</i><br>
              <ol type="1" start="38">
                <li>Alcabizio: 1477, Introductorium, Bologna. Sacrobosco: 1477, Sfera, Bologna.<br>
                  Gherardo da Cremona: 1480, Theorica planetarum, Bologna. <br>
                  Tavole alfonsine con i canoni di Giovanni di Sassonia: 1483, Venezia. <br>
                  Tolomeo: 1484, Quadripartito e Centiloquio col commento di Haly Haben Radan, Venezia.
                </li>
                <li>Iohannes Pici: 1557, Oratio, in: Opera, Venezia, c. 56r. <br>
                  "Potrai far degenerare in condizioni inferiori le cose di natura bruta. Potrai far rigenerare verso condizioni superiori le cose di natura divina mediante la volontà del tuo pensiero."
                </li>
                <li>Centum sententiae, ex interpretatione et cum commentariis J.Pontani: 1519, Venetiis.</li>
                <li>Iohannes Picus: 1557, Disputationes adversus astrologiam divinatricem, in: Opera, Venezia, c.77v.</li>
              </ol>  
          </pa>
          <hr>
          <br>

          <pa id="8"><strong>8. Nicolò Copernico in Italia e a Bologna</strong><br><br>
            Nicolò Copernico (1473-1543), fortemente influenzato dallo zio materno, vescovo di Varmia, nell'autunno del 1496 si mise in viaggio per proseguire in Italia gli studi superiori iniziati all'Università di Cracovia. La decisione di studiare Diritto canonico, per seguire le orme dello zio e riuscire ad ottenere quel canonicato che gli avrebbe permesso la tranquillità economica, gli impose la scelta di recarsi presso uno dei più famosi centri di studi legali dell'epoca, l'Università di Bologna, dove lo zio aveva studiato e insegnato Diritto per due anni. Il 6 gennaio 1497 Copernico si iscrisse, quindi, alla matricola del collegio di nazionalità tedesca, pagando nove grossetti: "...Dominus Nicolaus Kopperlingk de Thorn grossetos novem", si legge nei registri degli Annales Clarissimae Nationis Germanorum.<br><br>
            L'ambiente culturale astronomico italiano e bolognese della fine del XV secolo riveste, quindi, particolare interesse per il lungo soggiorno effettuato da Copernico proprio in quegli anni. Naturalmente questo è sempre stato considerato un evento di particolare importanza e ha attratto l'attenzione degli studiosi, i quali, in generale, sono concordi nell'affermare che, dopo i lavori di Marsilio Ficino, di Pico della Mirandola e di altri umanisti loro contemporanei, un qualche tipo di eliocentrismo, anche se filosofico e teologico più che geometrico, era assai diffuso nell'ambiente dotto italiano. Non sono invece concordi nel valutare le possibili influenze di questo su Copernico, più che altro perché egli avrebbe potuto già venire a contatto con idee relativamente analoghe durante il suo soggiorno a Cracovia, a causa della diffusione del pensiero di Nicolò Cusano nell'Europa centrale (42). <br><br>
            Sarebbe naturalmente importante possedere più notizie attorno al ferrarese Domenico Maria Novara (1454-1504), che lesse Astronomia a Bologna dal 1483 al 1504 e con il quale Copernico fu strettamente associato durante il suo soggiorno bolognese dal 1496 al 1500 (43), ma la documentazione che possediamo circa Novara è così scarsa che la sua personalità scientifica resta largamente sconosciuta (44). Secondo Kuhn (45) sarebbero esistiti stretti legami fra Domenico Maria Novara ed i neoplatonici fiorentini, che, fra l'altro, tradussero Proclo ed altri autori della sua scuola. Le critiche di Novara al sistema tolemaico avrebbero quindi origine da argomentazioni neoplatoniche e, in particolare, dalla considerazione che un meccanismo così pesante e complesso non potesse essere l'effettiva spiegazione dell'ordine osservato nella natura. Anche se le questioni cosmologiche avessero lasciato indifferente Copernico, le critiche si sommano, comunque, a difficoltà più tecniche accumulatesi nel sistema ed evidenziate anche dagli studi sulla riforma del calendario: l'ordine effettivo dei pianeti, l'esistenza della trepidazione, la variazione di luminosità dei pianeti e soprattutto della Luna. Copernico non è l'unico a conoscenza di questi problemi, né è l'unico che tenta di trovare una soluzione. Ricordiamo il ferrarese Celio Calcagnini (1479-1541) - autore nel 1541 dell'opera Quod Coelum stet et Terra moveatur, in cui sostiene il moto di rotazione della Terra - il veronese Girolamo Fracastoro (c.1478-1553) - che nella sua Homocentricorum sive de stellis liber unus del 1538 tenta di riprendere il sistema delle sfere omocentriche di Eudosso (IV sec. a.C.) - e il cosentino Giovan Battista Amico (1512-1538), un autore, quest'ultimo, cresciuto nel clima culturale padovano, che pure deve avere avuto qualche influsso sul pensiero di Copernico (46). <br><br>
            Conoscere l'evoluzione del pensiero dell'astronomo di Torun sarebbe, quindi, prezioso per la storia del pensiero umano, ma, purtroppo, le notizie dirette sulla genesi della rivoluzione copernicana sono praticamente inesistenti e, quindi, la possibile rilevanza dei diversi elementi è oggetto di congetture. Vari autori mettono l'accento sui problemi irrisolti del modello precedente, sugli spunti eliocentrici già presenti nei classici, sul contrasto tra gli astronomi "philosophi", legati all'universo aristotelico e gli astronomi "mathematici", che nel calcolo di tavole ed effemeridi usavano il modello tolemaico. La diffusione del copernicanesimo è una storia altrettanto interessante ed altrettanto mal documentata, a Bologna come nel resto d'Europa. Il libro di Copernico è un testo molto tecnico, utilizzabile solo da specialisti e, almeno parzialmente, anche senza condividerne l'idea di fondo, così che l'utilizzo di tecniche di calcolo copernicane o il loro insegnamento non necessariamente implicavano convinzioni eliocentriche. Ma la vicenda esce dalla cerchia ristretta degli astronomi professionisti e le sue idee vengono appoggiate o contestate, in funzione di una quantità di interessi diversi. Valga per tutti l'esempio di Giordano Bruno (1548-1600). Del resto non mancavano obiezioni serie al sistema copernicano, anche da un punto di vista moderno, risolte solo con la sostituzione della fisica galileiana a quella aristotelica. <br><br>
            Ritornando al soggiorno bolognese di Copernico, questi abitò, come ospite pagante, nella casa di Novara - posta probabilmente in via San Giuseppe, a metà di via Galliera - passando ben presto dalla posizione di allievo a quella di assistente e aiutante nelle osservazioni. Oltre alla tecnica osservativa in cui Novara era particolarmente esperto, Copernico assorbì quasi sicuramente anche alcuni aspetti del pensiero del maestro-amico, riportandone uno stimolo a porre in discussione l'autorità, anche quella del grande Tolomeo. L'astronomo alessandrino era ampiamente criticato da Novara riguardo proprio ad un presunto spostamento dell'asse di rotazione terrestre, che Novara stesso aveva introdotto per giustificare le differenze delle latitudini di alcune città mediterranee misurate a quei tempi, rispetto a quelle riportate da Tolomeo. Questo attacco di Novara alla assoluta immobilità della Terra dovette lasciare un segno in Copernico, stimolandolo ad un approfondimento delle dottrine tolemaiche e degli studi scientifici degli antichi greci, gran parte dei quali all'epoca non ancora tradotti; si dedicò, quindi, allo studio dei classici, sotto la guida del locale insegnante di greco, Antonio Urceo Codro (1446-1500), per conto del quale tradusse alcune epistole, poi pubblicate a Cracovia. Non si può escludere che sia capitato a Copernico, durante questi studi greci, di tradurre l'Arenario di Archimede (287-212 a.C.), opera in cui viene descritta l'idea di un sistema eliocentrico del mondo avanzata da Aristarco di Samo (310?-250? a.C.) nel III secolo a.C.. Nel contempo egli proseguiva i suoi studi astronomici assieme a Novara, la cui fama di buon osservatore (47) è sostanziata dalla testimonianza dello stesso Copernico, il quale, parlando nel De revolutionibus orbium coelestium del problema della parallasse lunare, riporta le osservazioni effettuate a Bologna assieme a Novara di una occultazione lunare di Aldebaran del 9 marzo 1497 e di una congiunzione di Saturno con la Luna del 4 marzo 1500 (48). Il problema della parallasse lunare può d'altra parte essere ritenuto di fondamentale importanza nel ricostruire l'itinerario che doveva portare Copernico alla sua riscrittura dell'astronomia degli antichi. <br><br>
            E' noto che gli artifizi usati da Tolomeo per descrivere le irregolarità del movimento della Luna implicavano una variazione grandissima della sua distanza dalla Terra. Alle quadrature (cioè durante i quarti di Luna) tale distanza avrebbe dovuto infatti ridursi a metà, rispetto a quella alla quale la Luna si trova quando è nuova o piena. Questo fatto avrebbe implicato una corrispondente variazione del diametro apparente dell'astro, cosa che non avviene, come era già noto agli antichi, e che era stata nuovamente sottolineata da Regiomontano (recte Johann Müller, 1436-1475) in un suo scritto uscito nel 1496 (49). Non è quindi da escludere che sia Copernico che Novara cercassero, in una misura diretta della parallasse lunare, degli elementi per risolvere il problema. Che Novara fosse interessato al problema del moto lunare risulta d'altra parte dalla sua epigrafe, nella quale era scritto di lui "qui variam norat Lunam Phoebique meatus" (50). Parole stranamente assonanti con quelle usate nel 1509 da Lorenzo Corvino, professore di Cracovia e cancelliere municipale di Torun, nell'elogio da lui premesso ad una traduzione dal greco di liriche di Teofilatto Simocatta, storico bizantino del VII secolo, che costituisce la prima opera a stampa di Copernico e che suonano "Qui celerem lunae cursum alternosque meatus / Fratris: cum profugis tractat et astra glebis / Mirandum omnipotentis opus: rerumque latentes / causas: scit miris querere principijs." (51). E' noto che Copernico risolse il problema riorganizzando in modo diverso la macchina che Tolomeo aveva inventato, in un certo senso anticipando nel metodo ciò che più tardi fece per la macchina dei pianeti. <br><br>
            Forse sarebbe troppo supporre che le osservazioni bolognesi del 1497 fossero direttamente rivolte alla verifica della teoria copernicana della Luna, così come esposta nel De Revolutionibus o nel Commentariolus (breve manoscritto che riporta la prima stesura delle idee copernicane), dove pure viene dato ad essa il giusto rilievo, ma certo le osservazioni bolognesi mostrano che già a quei tempi il problema del moto della Luna preoccupava Copernico. Questi si trattenne a Bologna solo quattro anni e, terminati gli studi il 6 settembre del 1500, si recò a Roma in occasione dell'anno giubilare proclamato da papa Alessandro VI (1421-1503). Altri tre anni si trattenne in Italia Copernico, studiando medicina a Padova e conseguendo finalmente il dottorato in diritto canonico a Ferrara nel 1503, prima di tornare presso lo zio vescovo in Polonia ad attendere al suo canonicato di Varnia, ottenuto il 20 ottobre 1497, e ai suoi studi astronomici, sicuramente portando con sé la ricca esperienza scientifica e umanistica che aveva vissuto nel nostro paese.
            <br>
            <br><i>Riferimenti:</i><br>
              <ol type="1" start="42">
                <li>E. Garin: 1975, Copernico ed il pensiero del rinascimento italiano, Acc. Naz. Lincei, Quaderno 216, p. 13.</li>
                <li>L. Sighinolfi: 1920, Domenico Maria Novara e Niccolò Copernico allo studio di Bologna, in Studi e Memorie per la Storia dell'Università di Bologna, 5, p. 232.</li>
                <li>C.Colavita: 1994, Domenico Maria Novara: I "Pronostici" e le influenze su Nicolò Copernico, tesi di laurea in astronomia, A.A. 1993/94, Università di Bologna (contiene i Pronostici di D.M.Novara).<br>
                  F.Bònoli, C.Colavita, C.Mataix: 1995, L'ambiente culturale bolognese del Quattrocento attraverso Domenico Maria Novara e la sua influenza in Copernico, in Atti del Convegno Gli Osservatori Astronomici a le Istituzioni Astronomiche in Italia, Società Astronomica Italiana, in stampa.<br>
                  E. Rosen: 1965, Copernicus and his relation to italian science, Acc. Naz. Lincei, Quaderno 216, p. 27.
                </li>
                <li>C.Mataix:1995, Copernico, entre el Racionalismo y el Hermetismo, in Atti del Convegno Gli Osservatori Astronomici a le Istituzioni Astronomiche in Italia, Società Astronomica Italiana, in stampa.<br>
                  Th.S. Kuhn: 1972, La rivoluzione copernicana, Einaudi.
                </li>
                <li>M. di Bono: 1990, Le sfere omocentriche di Giovan Battista Amico nell'astronomia del Cinquecento, Genova.</li>
                <li>B. Baldi: 1707, Cronica de matematici, Urbino, p.101.</li>
                <li>N. Copernicus: 1543, De revolutionibus orbium coelestium, IV, cap. 27.</li>
                <li>B. Bilinski: 1975, Alcune considerazioni su Niccolò Copernico e Domenico Maria Novara, Acc. Polacca Scienze, Biblioteca e centro studi di Roma, Conferenze, 67.</li>
                <li>L. Sighinolfi: op. cit., p.215.<br>
                  "colui che indagava la mobile Luna e il moto di Febo [Sole]"
                </li>
                <li>Simocatta Teofilatto: 1509, Theophilacti scolastici Simocati epistole morales: rurales et amatorie interpretatione latina, Cracovia.<br>
                  "Colui che indaga il veloce corso della Luna e gli alterni moti del fratello [Sole] e gli astri con le terre fuggitive sa trovare con mirabili principi l'opera meravigliosa di Dio e le cause nascoste delle cose."
                </li>
              </ol>  
          </pa>
          <hr>
          <br>

          <pa id="9"><strong>9. Il XVI secolo e gli inizi del XVII</strong><br><br>
            Inoltrandoci nel nuovo secolo dobbiamo constatare come la fortuna dell'astrologia sia effettivamente venuta declinando in Italia e a Bologna (52). Difatti la lettura, che già dal 1419 si chiamava Astronomia, nel 1521 divenne festiva, perdendo gran parte della sua importanza. Nel 1563 iniziò, sotto la spinta di Carlo Borromeo (1538-1584), allora legato papale a Bologna, la riorganizzazione della vecchia e per molti versi decadente università, nel nuovo e splendido edificio dell'Archiginnasio, costruito in soli tre anni per degnamente ospitarla. La vecchia lettura domenicale di Astronomia fu soppressa nel 1571 alla morte del docente, Lattanzio Benacci (1499-1572), che per 34 anni aveva tenuto l'insegnamento, compilando anche annualmente i Pronostici. Già due anni prima era stata però istituita una nuova cattedra denominata Ad Mathematicam. Il programma di questo corso, almeno dal 1591, era organizzato in un ciclo triennale: il primo anno veniva letta la geometria di Euclide, il secondo anno la Theorica Planetarum e nel terzo anno l'Almagesto. Questo schema venne seguito, almeno ufficialmente, fino alla fine del Settecento. Naturalmente il programma realmente svolto dipese sempre moltissimo dalla personalità scientifica del docente e seguì il progresso dei tempi (53). <br><br>
            Nel 1576 la nuova lettura fu affidata al ben noto astronomo e geografo perugino Egnazio Danti, al secolo Carlo Pellegrino Danti (1536-1586). Si può dire che con lui la geografia astronomica sia entrata stabilmente negli interessi degli astronomi bolognesi, facendo rivivere una tradizione che risaliva al secolo precedente, quando nel 1476 l'allora lettore di Astronomia, Girolamo Manfredi (?-1493), aveva curato, assieme a Cola Martino e a Pietrobono Avogario, l'edizione bolognese della Cosmografia di Tolomeo (54), nella quale, per la prima volta, la mappa dell'orbe terrestre era stata ridisegnata in base alle prescrizioni ed alle conoscenze del grande astronomo alessandrino. Prima di essere chiamato a Bologna, Egnazio Danti era stato cosmografo di Cosimo dei Medici, lasciando molte tracce di sé a Firenze, tra le quali la meridiana nella chiesa di Santa Maria Novella. Si trattava di uno strumento astronomico essenzialmente nuovo, atto ad assicurare precisioni non raggiungibili con i grandi gnomoni usati nell'antichità per lo stesso scopo. L'estremità dell'ombra portata sul terreno da uno gnomone - per quanto grande esso possa essere e anticamente venivano utilizzati addirittura degli obelischi - è infatti definita molto peggio del centro della macchia di luce prodotta sul pavimento di una grande chiesa dai raggi di Sole ammessi nella sua penombra da un foro di limitate dimensioni. Tra le prime imprese di Egnazio Danti a Bologna fu la realizzazione nella chiesa di San Petronio di una seconda linea meridiana (per la quale il 20 dicembre 1576 ricevette un compenso di lire 60) - oggi completamente perduta - con la quale verificò l'epoca dell'equinozio di primavera, dato che fu tenuto in debito conto nello stabilire i canoni in base ai quali il 3 marzo del 1582 fu promulgata la riforma gregoriana del calendario (55). <br><br>
            Alla Commissione insediata da papa Gregorio XIII per la preparazione del nuovo calendario e presieduta dal cardinale Guglielmo Sirleto Danti era stato chiamato insieme ad altri otto esperti: l'astronomo calabrese Antonio Lilio, fratello del medico , Luigi Lilio, che aveva avanzato la proposta di riforma il gesuita di Bamberg Cristoforo Clavio, lo spagnolo Pedro Chacon (Pietro Giacone), l'insegnante di Matematica all'Università di Padova, Giuseppe Moleti, il Patriarca dei Siri, Ignazio Nehemet, l'umanista veronese Giambattista Gabio e infine Vincenzo e Serafino Olivari, nelle vesti di consultori per le implicazioni liturgiche, religiose e giuridiche. Uniche tracce del lavoro di Egnazio Danti a Bologna rimangono una linea meridiana e i resti di un anemoscopio. La prima, costruita nel 1576 e da poco restaurata, si trova nella Sala dell'Inquisizione del convento di San Domenico e consiste in una semplice lista di ferro incassata nel pavimento, che prosegue anche sulla parete. Il secondo, per dirla con lo stesso artefice, è un "horologio per conoscere li venti che giornalmente spirano", realizzato nel chiostro grande dello stesso convento, secondo un modello che Danti aveva tratto dalla Torre dei venti di Atene e che poi aveva modificato, riportando su un piano verticale le indicazioni date dalla banderuola del vento che ruota, secondo la consuetudine, su di un piano orizzontale. Sulla parete del chiostro sono a mala pena riconoscibili le linee principali del quadro dei venti, essendo stato demolito alla fine del Seicento tutto il rimanente, compresa la torretta alta più di sei metri che sosteneva la banderuola (56). Egnazio Danti è anche l'autore della grande rappresentazione cartografica murale dell'Italia che si ammira nella attuale loggia dei Musei Vaticani. <br><br>
            Tra i suoi successori anche Magini fu ben noto cartografo, lasciando, in effetti, un grande atlante d'Italia in 61 tavole che fu poi stampato dal figlio (57). A questo interesse per la geografia è strettamente legata la lunghissima serie di effemeridi che iniziano con quelle per gli anni 1554-69, calcolate dall'allora lettore di Astronomia, Nicolò Simi (1530-1564) (58), cui fecero seguito quelle di Magini per gli anni 1581-1620 (59) e, più tardi, le Ephemerides Bononienses Motuum Coelestium iniziate da Eustachio Manfredi e pubblicate ininterrottamente dal 1715 al 1844. L'opera di Copernico fu certamente conosciuta a fondo da Magini, il lettore cui abbiamo già fatto riferimento e che tenne cattedra a Bologna dal 1589 al 1617. Alla cattedra lasciata libera da Danti, che era stato nominato vescovo ad Alatri, aveva concorso, tra gli altri, anche il ventitreenne Galileo (1564-1642). Il Senato bolognese, tuttavia, gli aveva preferito il più anziano ed affermato Giovanni Antonio Magini di Padova ( 1555-1617 ), il quale, pur non essendo copernicano, era in corrispondenza con Tycho Brahe (1546-1601), Keplero (1571-1630) e lo stesso Galileo. Magini aveva basato sul lavoro di Copernico le sue effemeridi e fu probabilmente uno dei primi studiosi ad apprezzare i lavori di Keplero, l'astronomo che è giusto considerare come il vero continuatore dell'opera di Copernico. Fu infatti proprio un discepolo di Magini, Giovanni Antonio Roffeni, allora rettore dell'Università, che, quando questi morì, chiese a Keplero di trasferirsi a Bologna sulla cattedra che si era resa vacante (60). La stima tra Magini e Keplero doveva d'altronde essere stata reciproca, dato che nel 1610 Keplero aveva richiesto a Magini di raggiungerlo a Praga, per dividere con lui il peso della compilazione di nuove effemeridi (61).
            <br>
            <br><i>Riferimenti:</i><br>
              <ol type="1" start="52">
                <li>L'ultima ristampa italiana del trattato di Alcabizio è quella di Venezia del 1525, l'ultima edizione dei trattati astrologici di Tolomeo con il commento di Alì ibn Ridwân è quella di Venezia del 1519.</li>
                <li>G. Vernazza: 1961, La crisi barocca nei programmi didattici dello Studio bolognese, in Studi e Memorie per la Storia dell'Università di Bologna, Nuova Serie, II, p. 95.</li>
                <li>L. Sighinolfi: 1908, I mappamondi di Taddeo Crivelli e la stampa bolognese della cosmografia di Tolomeo, La Bibliografia, X, p. 241.</li>
                <li>E. Danti: 1577, Usus et tractatio gnomonis magni, Bononiae. Vedi anche: L. Ximenes: 1757, Del vecchio e del nuovo gnomone fiorentino, Firenze, p. 112.</li>
                <li>G. Zucchini: 1936, Gli avanzi di un anemoscopio di Ignazio Danti, Coelum, VI, p. 105.</li>
                <li>F. Magini: 1620, Italia, Bologna.</li>
                <li>N. Simi: 1544, Ephemerides ad annos XV incipientes ab anno Christi MDLIIII usq; ad annum MDLXVIIII, Venetiis.</li>
                <li>G. A. Magini: 1582, Ephemerides coelestium motum ... ad annos XL, Venetiis.</li>
                <li>Kepleri epistolae, 1 martii 1616: 1718, Lipsia.</li>
                <li>A. Favaro: 1886, Carteggio inedito di Ticone Brahe, Giovanni Keplero ed altri con Giovanni Antonio Magini, Zanichelli, Bologna, p.337.<br>
                  Presso il National Museum of Science and Technology di Stoccolma si trova un quadrante in ottone, da 38,3 cm di raggio, costruito a Bologna nel 1595 da Arnoldum Scherpenselensem, per Io. Antonius Maginus in Bon. Gymnasio Mathematicarum Professor.
                </li>
              </ol>  
          </pa>
          <hr>
          <br>

          <pa id="10"><strong>10. L'impatto della cultura galileiana - Da Bonaventura Cavalieri a Gian Domenico Cassini</strong><br><br>
            Successore di Magini fu il gesuita milanese Bonaventura Cavalieri (1598-1647), amico di Galileo. Egli fu certamente più matematico che astronomo: la sua Geometria indivisibilibus continuorum nova quadam ratione promota (Bologna, 1635) segna infatti una tappa fondamentale sulla via della conquista del calcolo differenziale ed integrale. A lui però va anche il merito di aver dato un contributo decisivo nella diffusione dello spirito galileiano a Bologna. (62) Dalla lista superstite delle lezioni che egli impartì nel 1643 sappiamo che egli insegnava le basi del sistema copernicano e questo solo pochi anni dopo la condanna di Galileo. Alla morte di Cavalieri la scuola galileiana bolognese non presenta più personalità di rilievo. In questo periodo emergono figure di spicco non nello Studio, ma fra i Gesuiti. Fra questi, indiscussa la grandezza dell'anticopernicano ferrarese Giovanni Battista Riccioli (1598-1671) e del bolognese Francesco Maria Grimaldi (1618-1663). Le opere in folio del primo sono delle vere e proprie enciclopedie, molto diffuse e consultate ai suoi tempi: Almagestum novum..., Astronomia reformata..., Geographia et hydrographia reformata..., Chronologia reformata.... Il secondo rimane famoso soprattutto per avere scoperto l'effetto che porta il nome, da lui datogli, di diffractio luminis e per avere esplicitamente sostenuto la velocità non infinita della luce, nell'opera, pubblicata postuma nel 1665, De lumine. <br><br>
            E' anche autore delle carte lunari, rimaste poi nell'astronomia planetaria, con le nomenclature dei cosiddetti laghi, mari e crateri. Non mancano, tuttavia, in questo periodo, segnali opposti all'anticopernicanesimo gesuita, come la pubblicazione, proprio a Bologna, delle opere di Galileo, anche se incomplete, mancando, ovviamente Il dialogo dei massimi sistemi. Si ricollegano al filone galileiano il medico e biologo Marcello Malpighi (1628-1694) - primo ad usare il microscopio per lo studio sistematico delle strutture animali e vegetali - il quale, vissuto due anni in Toscana, fu in stretto contatto con l'Accademia del Cimento e Geminiano Montanari (1633-1687) (di cui parleremo più diffusamente in seguito), fondatore dell'Accademia della Traccia, "ramo in Bologna propagginato" del Cimento. Entrambi furono senz'altro personaggi notevoli ed ebbero un ruolo fondamentale nella formazione della successiva generazione di studiosi della filosofia naturale, includendo fra questi anche Luigi Ferdinando Marsili. Vale la pena ricordare che nessuno dei due ebbe a Bologna vita facile: Montanari, probabilmente, anche a causa della sua netta presa di posizione contro l'astrologia. Nel 1650 a Bonaventura Cavalieri successe il ligure di Perinaldo, Gian Domenico Cassini (1625-1712), invitato dal marchese Cornelio Malvasia (1603-1664) presso la sua specola di Panzano - vicino Modena, ora purtroppo distrutta - e da questi introdotto nell'ambiente bolognese. Con lui è lecito dire che l'astronomia bolognese venne a primeggiare su quella di tutta la restante Europa, almeno fino al 1669, quando Cassini, su richiesta di Colbert, lasciò Bologna per Parigi. <br><br>
            Anche se non poté mai affermarlo apertamente, neppure durante il suo soggiorno in Francia, dato che in quel regno la sentenza di condanna della Chiesa nei riguardi di Copernico fu fatta osservare con rigore anche maggiore che non negli stessi domini papali, non vi è dubbio che una, e forse la principale, delle linee portanti del suo lavoro sia stata la ricerca di prove della validità del sistema di Copernico, una ricerca oltretutto indubbiamente molto fortunata. Punto di attacco fu la questione della validità o meno, nei cieli, della fisica aristotelica o, come forse è meglio dire, peripatetica. Affrontare questo problema era legittimo dato che la Chiesa, nel condannare l'eliocentrismo, si era astenuta dal fare ufficialmente propria questa fisica. Non appena arrivato a Bologna, Cassini aveva,infatti, posto mano alla costruzione di una nuova meridiana in San Petronio: la lunghissima linea che ancora oggi si ammira nel pavimento della chiesa e che andò a sostituire la meridiana realizzata da Danti 80 anni prima. Per le dimensioni (quasi 68 m di lunghezza) e la precisione con cui fu realizzata e per l'abilità con cui venne utilizzata, consentì una accuratezza nelle misure pari a quella che sarebbe stata raggiunta con i nuovi strumenti forniti di cannocchiali solo oltre 50 anni più tardi. Dalle osservazioni fatte tra il 1655 e il 1669 Cassini ottenne tre risultati fondamentali: una tavola delle rifrazioni atmosferiche, che restò per oltre un secolo la più accurata, un nuovo valore dell'inclinazione dell'eclittica e la conferma della non uniformità della velocità orbitale della Terra, in accordo con le leggi kepleriane dei moti planetari. Il valore ottenuto per l'inclinazione dell'eclittica fu di 23o29'15", contro i 23o31'30" di Tycho Brahe e i 23o50' di Tolomeo (più vicino, quindi degli altri al valore reale di 23o28'53"). <br><br>
            Subito dopo il suo completamento, nel 1656, paragonando le variazioni del diametro del Sole con la velocità del suo moto apparente lungo l'eclittica, entrambe determinate con il nuovo magnifico strumento, egli poté scrivere che una variabilità reale del moto solare era stata per la prima volta direttamente rivelata dalle osservazioni. (63) Una ineguaglianza "fisica" del movimento, contrapposta all'ineguaglianza apparente, che gli antichi avevano interpretato come il riflesso della posizione eccentrica della Terra rispetto all'orbe che trasportava il Sole con moto uniforme, distruggeva la fisica aristotelica nei cieli. Risultava che i moti dei corpi celesti non si adeguavano alle leggi che Aristotele aveva voluto loro imporre. Nel 1665, utilizzando uno dei primi, eccellenti, obiettivi semplici a lunga focale, che resero giustamente famoso il costruttore di lenti di Spoleto, Giuseppe Campani (1636-1715), egli scoprì la rotazione di Giove attorno al proprio asse (64) e, nel 1666, quella di Marte (65). Risultò così che questi pianeti ruotavano lungo assi piuttosto inclinati sull'eclittica, nella stessa direzione e con periodi non troppo dissimili da quanto fa la Terra nel sistema copernicano. <br><br>
            Trovò inoltre i periodi di rotazione delle quattro "stelle medicee" - il che consentì a Römer la prima misura della velocità della luce - e, sfruttando l'osservazione simultanea di una loro eclisse dietro il disco di Giove da due punti diversi della Terra, fornì una pratica determinazione della longitudine geografica. Tra gli altri lavori di Cassini, quest'ultimo fu di tale attualità e interesse da far sì che la sua fama raggiungesse il re di Francia Luigi XIV, che lo chiamò a Parigi per realizzarvi il nuovo Observatoire Royal, la cui prima pietra fu posta il 21 giugno 1667, giorno del solstizio d'estate. Cassini svolse a Parigi un impegnativo lavoro di indagine sul Sistema solare, utilizzando cannocchiali di lunghissima focale. Vide così la divisione negli anelli di Saturno (che ancora porta il suo nome) ed individuò altri quattro satelliti, sempre intorno a Saturno. Bernard Le Bovier de Fontenelle (1657-1757), segretario perpetuo dell'Académie des Sciences di Parigi, insiste, nei suoi scritti, sull'utilità delle conoscenze che avevano portato Cassini a Parigi - soprattutto, come si diceva, la determinazione dei periodi di rotazione dei satelliti di Giove - per poter conoscere esattamente, con osservazioni astronomiche, le longitudini geografiche. La disponibilità di carte geografiche molto più corrette delle precedenti porta vantaggi facilmente immaginabili alla navigazione e ai commerci. <br><br>
            Per realizzare praticamente la misura delle longitudini, Cassini sfruttò ed ampliò ulteriormente la sua vasta rete di corrispondenti. Anche il restauro della meridiana di San Petronio, realizzato insieme a Domenico Guglielmini (1655-1710), Sovrintendente alle acque, è finalizzato alla rilevazione di possibili variazioni nei meridiani per "mettere al sicuro questo punto sì essenziale alla Geografia e alla Navigazione". Un simile programma sarebbe risultato, come vedremo, assai consono alla personalità di Marsili, autore , con l'aiuto di Johann Christoph Müller, di osservazioni astronomiche "in guerra viva e fra gl'incommodi delle marchie", non certo per ricreazione, ma per compiere una ricognizione del territorio strettamente funzionale ai suoi compiti militari: un rapporto della scienza con il potere quanto mai evidente e diretto. Gli stessi spunti si trovano alla base della protezione (e dei finanziamenti) che i re di Francia ed Inghilterra elargivano agli Osservatori di Parigi e Greenwich. Cassini a Parigi assunse un ruolo di predominio nel-l'astronomia e non solo di quella francese, anche se fu criticato spesso per un'impostazione ancora decisamente cartesiana, negativa dal punto di vista teorico. Ma, dal punto di vista pratico, l'attività dell'Observatoire è la prima realizzazione della collaborazione tra intellettuali e governo perseguita dell'Académie. Dopo la partenza di Cassini dall'Italia, avvenuta nel 1669, il Senato bolognese gli aveva mantenuto formalmente la cattedra, sperando in un suo ritorno. Nel frattempo il corso di Astronomia fu affidato al modenese Geminiano Montanari (1633-16870), ottimo astronomo pratico, costruttore di lenti, inventore, contemporaneamente ad altri, del micrometro oculare - strumento che egli usò per delineare con esattezza una mappa della Luna (66) - e primo investigatore sistematico delle variazioni di luce di Algol, stella che osservò con costanza dal 1668 al 1677 (67). Le ricerche sulla variabilità luminosa di Algol dettero un colpo ulteriore all'antica credenza dell'incorruttibilità dei cieli. <br><br>
            Montanari si segnalò anche per la memorabile burla messa in atto per ridicolizzare l'astrologia (68), pratica che sopravviveva ufficialmente a Bologna ancora nel Settecento, non essendo mai venuto meno il dovere, da parte del docente di Astronomia dell'Università, di compilare il famoso Taccuino. Questo dimostra quanto le istituzioni siano dotate di un'inerzia superiore a quella delle idee: nell'ultimo rotulo della storia dello Studio, nel 1799, troviamo assegnato al "cittadino dottore" Luigi Palcani Caccianemici (1748-1802), il compito di compilare il giudizio ed il taccuino astrologici, per uso dei medici della città. Montanari pubblicò, infatti, un almanacco, Frugnolo degli Influssi del Gran Cacciatore di Lagoscuro, che, realizzato deliberatamente a caso, apparve superiore nelle previsioni a quello dell'astrologo "ufficiale". In questo contesto Geminiano Montanari ci interessa più del già citato Marcello Malpighi, per il prevalere in lui di interessi matematici, astronomici e di fisica sperimentale. Partecipò attivamente ai circuiti internazionali dell'informazione scientifica, fu un attivo diffusore delle nuove idee, organizzatore e promotore (come abbiamo visto) dell'Accademia della Traccia, che ebbe rilevanza, non solo per il livello del dibattito scientifico, ma anche per la formazione che diede ai migliori allievi di Montanari. <br><br>
            Dall'esperienza del Cimento Montanari deriva anche una chiara linea di neutralità metafisica, basata su di una netta distinzione tra questa e la "filosofia naturale". Può darsi che in questo atteggiamento entrasse anche una certa componente di prudenza, dato che Bologna si trovava all'interno dello Stato della Chiesa, ma è questa prudenza una caratteristica così durevole, comune alla maggior parte degli studiosi bolognesi per un lungo periodo, da far per lo meno supporre un buon livello di effettiva convinzione personale. La ritroviamo, ad esempio, nell'arcidiacono Anton Felice Marsili, animatore di un'altra accademia orientata allo studio della filosofia naturale. Il modello galileiano non era l'unico conosciuto ed apprezzato, ma esso viene spesso intersecato con quello baconiano; e le idee che circolavano più insistentemente erano, di fatto, quelle di Cartesio (650), con la tendenza a mettere l'accento contemporaneamente su ragione, matematica, esperimento. Quando nel 1679 Geminiano Montanari venne chiamato a Padova, la lettura fu più o meno continuata, anche se probabilmente decadde di livello, ma la ricerca astronomica, negli ultimi due decenni del XVII secolo, fu in pratica completamente assente da Bologna, sopravvivendo soltanto in alcune specole private, tra cui quella già citata del marchese Malvasia. Di tutto questo periodo restano purtroppo soltanto poche tracce, stante la distruzione delle specole private e la perdita degli strumenti personali degli astronomi. Una di queste tracce, a ricordo dell'opera di Montanari a Bologna, è la linea meridiana da lui disegnata nel palazzo di via Farini che fu dei Vassé Pietramellara (oggi Sassoli de' Bianchi). In un corridoio, affrescato in età barocca con figure di divinità celesti, in alto, si nota un foro praticato al centro di uno scudo (o di una lente) sorretto da due putti. <br><br>
            Era questo, appunto, l'occhio della meridiana disegnata sul pavimento da Geminiano Montanari, una ventina d'anni dopo quella di San Petronio. Nell'archivio del Dipartimento di Astronomia (busta III) si conservano, sotto il titolo "Observationes Astronomicae habitae ad Gnomonem Vassaeorum et Cassina~", i registri di osservazioni compiute tra il 1674 ed il 1690 con questa meridiana ed il loro confronto con quelle effettuate con la meridiana di S. Petronio.
            <br>
            <br><i>Riferimenti:</i><br>
              <ol type="1" start="62">
                <li>L. Lombardo Radice: 1966, Bonaventura Cavalieri. La geometria degli indivisibili, UTET, Torino. G. Vernazza: op. cit.</li>
                <li>G.D. Cassini: 1656, Specimen Observationum Bononiensium ..., Bononiae. Nel 1736 Eustachio Manfredi riunirà tutte le osservazioni fatte con la meridiana di San Petronio in un volume dal titolo De Gnomone Meridiano Bononiensi. A. Cassini: 1994, Gio: Domenico Cassini. Uno scienziato del Seicento, Comune di Perinaldo Ed.</li>
                <li>G.D. Cassini: 1665, Lettere astronomiche all'abate Ottaviano Falconieri sopra la verità delle macchie osservate in Giove, Roma.</li>
                <li>G.D. Cassini: 1666, Martis circa axem proprium revolubilis, Bononiae.</li>
                <li>C. Malvasia: 1662, Ephemerides novissimae motuum coelesium, Mutinae.</li>
                <li>G. Montanari: 1671, Sopra la sparizione d'alcune stelle ed altre novità celesti, Bologna. Vedi anche: F. Bianchini: 1737, Astronomicae ac geographicae observationes selectae..., Verona, p.268.</li>
                <li>M. Cavazza: 1983, La cometa del 1680-81: astrologi ed astronomi a confronto, Studi e Mem. Storia Un. Bologna, Nuova Serie, III, p.409.</li>
              </ol>  
          </pa>
          <hr>
          <br>

          <pa id="11"><strong>11. L'istituzione marsiliana e l'astronomia bolognese agli inizi del XVIII secolo</strong><br><br>
            Luigi Ferdinando Marsili (1658-1730) nacque nel 1658, figlio cadetto di una delle più illustri famiglie senatorie bolognesi. Lo zio, Cesare Marsili, era stato in corrispondenza con Galileo. Il giovane conte studiò scienze matematiche con Giovanni Alfonso Borelli (1608-1679), astronomia con Geminiano Montanari ed anatomia con Marcello Malpighi. Scelse poi il mestiere delle armi, arruolandosi nell'esercito imperiale, dove rapidamente raggiunse il grado di colonnello e più che altro svolse le mansioni di architetto militare, prendendo parte alla campagna che si concluse con la rotta dei Turchi sotto Vienna. Fu in quel periodo che egli cominciò a manifestare le sue preoccupazioni per il modo in cui le cose stavano andando avanti nella sua città natale. Egli si era convinto che solo la superiorità tecnica, della tecnica militare, aveva salvato l'Europa dai Turchi, e che questa superiorità tecnica era strettamente legata alla superiorità scientifica e tecnologica dei paesi europei su quelli dell'Impero turco. Bologna pareva invece assopita nel culto delle sue antiche istituzioni. I privilegi delle corporazioni d'arte frenavano l'ammodernamento tecnico, quelli dell'Università l'ammodernamento della cultura. Quando Cassini tornò a Bologna nel 1695, per compiere alcune osservazioni con la meridiana di San Petronio, trovò infatti gli studi astronomici in stato di completo abbandono. Marsili tentò, dapprima come privato, di influire su questa situazione aprendo il suo palazzo, colmo delle collezioni naturalistiche, degli apparecchi di fisica, degli strumenti astronomici e dei libri che egli in lunghi anni aveva radunato, a tutti i giovani di ingegno che mostravano il desiderio di approfondire le proprie conoscenze nel campo delle scienze sperimentali. Allo stesso tempo egli conferì ad Eustachio Manfredi (1674-1739), allora appena ventottenne e da due anni lettore di Astronomia all'Università, l'incarico di erigere, sui tetti del palazzo avito, una vera e propria specola. <br><br>
            Tutto questo avveniva all'inizio del nuovo secolo. L'istituzione marsiliana ebbe fin dal principio tratti caratteristici. Non fu un'accademia nel senso di quelle di Londra e di Parigi, le cui attività si incentravano nelle periodiche riunioni durante le quali si discutevano le novità scientifiche e gli accademici portavano il proprio contributo di novità e scoperte; fu piuttosto un luogo che offriva esso stesso gli strumenti di lavoro, dove si svolgeva un'attività permanente e dove l'impegno delle persone andava assumendo carattere sempre più organico e completo. Marsili, inoltre, era in quei tempi assente da Bologna e poteva seguire la sua istituzione solo da lontano, con direttive generali e consigli, il che la costringeva, sotto certi aspetti, all'autosufficienza. Marsili dovette infatti partecipare, con il grado di Generale di battaglia, alla guerra accesasi nel 1701 fra la Francia e l'Austria per la successione al trono di Spagna e solo nel 1708 poté rientrare a Bologna per un breve soggiorno. <br><br>
            L'astronomia ebbe un ruolo particolare nell'istituzione marsiliana. Le nuove accademie, in particolare l'Académie Royale, avevano legami strettissimi con il "potere". Erano di fatto strumenti, oltre che ornamenti, dell'autorità monarchica. L'astronomia ne fu l'esempio più esplicito, per le immediate ricadute già segnalate. Viceversa, la stessa astronomia fu, tra le scienze sperimentali, la prima a dover abbandonare la gestione artigianale per un lavoro collettivo e a necessitare di forti sostegni istituzionali. Agli inizi del XVIII secolo la comunità astronomica risulta già fortemente organizzata, con problematiche ben definite e continui scambi culturali e, dunque, la sua istituzionalizzazione risulta particolarmente semplice ed anche produttiva. Vi sono molti elementi che portano a credere che Marsili avesse in mente fin dal principio di compiere per l'Italia ciò che l'Académie di Parigi stava facendo per la geografia della Francia; programma che non fu realizzato, ma del quale restano numerose tracce (69) (70) e che ci fa comprendere meglio la genesi profonda delle Ephemerides Bononienses, delle quali diremo più avanti. Parlando degli inizi dell'istituzione marsiliana, in una revisione del 1780 alla Guida all'Istituto delle Scienze di Bologna, che era stata redatta nel 1751 da Giuseppe Gaetano Bolletti, possiamo leggere: <br><br>
            "In mezzo a questo vasto apparato sembrava che l'Astronomia desiderasse ancora qualche aiuto. Mancava infatti una specola per le astronomiche osservazioni. Il Marsili... volle che a proprie spese fosse l'Osservatorio edificato...due interi anni passarono prima che fosse terminata la Specola, provisti i necessari Strumenti, e tutte le cose ordinate" (71). <br><br>
            La responsabilità della nuova fabbrica fu dunque affidata, come abbiamo già detto, al giovane bolognese Eustachio Manfredi, già apprezzato non solo come astronomo, ma anche come animatore dell'Accademia degli Inquieti, assieme a Vittorio Stancari (1678-1709) in un sodalizio che datava dagli anni della loro adolescenza. Questa accademia era nata come un gioco di ragazzi, quando Manfredi era poco più che quindicenne, ma si era consolidata divenendo un "istituzione culturale" di rilievo, punto di riferimento dei più valenti studiosi bolognesi. La sua esistenza fu probabilmente uno degli elementi che determinarono Marsili nel suo progetto. A partire dal 1705 essa, infatti, si riunì a Palazzo Marsili. <br><br>
            Eustachio Manfredi era nato a Bologna nel 1674 e Vittorio Stancari nel 1678, quando Cassini aveva già da tempo lasciato la città. Quando essi cominciarono ad interessarsi di astronomia non trovarono maestri a Bologna e furono costretti a contare solo su se stessi. Bernard Le Bovier de Fontenelle scrive in proposito, nell'elogio di Manfredi da lui letto all'Accademia di Parigi nel 1739: <br><br>
            "La fameuse Méridienne de Bologne, entreprise et finie en 1655 par feu Mr. Cassini, ce merveilleux Gnomon, le plus grand, et par conséquent le plus avantageux que l'Astronomie et jamais eiût, et qùelle pût même espérer, demeuroit abandonné, négligé dans l'Eglise de S.te Petrone; il monquoit des Astronomes à ce bel Instrument. Mr Manfredi, âgé peut être de 22 ans, résolut de le devenir, pour ôter à sa patrie cette espéce de tache, et il fut secondé par Mr. Stancari, son ami particulier, et digne de l'être. Ils se mirent a étudier de concert des Livres d'Astronomie, bientôt ils passerent les nuits à observer avec les meilleurs Instruments qùils purent obtenir de leurs Ouvriers, et ils furent peut-être les prémiers en Italie qui eurent une Horologe à Cycloïde" (72). <br><br>
            Il racconto di Fontenelle trova puntuale riscontro nelle carte conservate nell'archivio del Dipartimento di Astronomia di Bologna. Vi si trova, infatti, una serie di taccuini di mano di Manfredi e Stancari, nei quali sono state annotate osservazioni effettuate alla meridiana di San Petronio (73). Il più antico di essi inizia con un'osservazione del 3 agosto 1697, allorché Manfredi aveva 23 anni. Tra il 1698 ed il 1702, oltre a continuare le osservazioni alla meridiana di San Petronio, Manfredi, i suoi tre fratelli e Stancari organizzarono in qualche modo un piccolo osservatorio nell'abitazione del primo. Disponevano di un sestante astronomico costruito dallo stesso Stancari e costituito da un settore ligneo di 30o di apertura e 8 piedi (3 m) di raggio, che assai presto fu munito di mire telescopiche. La precisione dello strumento era intorno al primo d'arco. Avevano anche diversi cannocchiali, il maggiore dei quali aveva 13 piedi (5 m) di lunghezza focale, ma una qualità ottica piuttosto scadente. <br><br>
            Gli interessi di Manfredi e Stancari emergono con chiarezza dai taccuini e brogliacci di osservazione di quegli anni (74) e dall'appendice alle Schedae Matematicae di Stancari, (75) pubblicate postume nel 1713 da Manfredi, raccogliendo i lavori inediti di Stancari e le osservazioni da loro compiute in quei primi anni. Essi intrapresero, in un primo tempo, osservazioni sistematiche di posizioni relative di stelle, coll'intento ambizioso di effettuare una ricognizione del cielo analoga a quella che Flamsteed andava compiendo in Inghilterra. Dovettero però assai presto rendersi conto del fatto che gli strumenti lignei costruiti da Stancari non erano sufficientemente stabili per un lavoro del genere e si restrinsero a studiare i movimenti dei pianeti. A partire dal 1699 abbandonarono il sestante e passarono al cannocchiale fornito di reticolo micrometrico, integrato dall'uso di un buon orologio, proseguendo così le loro osservazioni dei moti dei pianeti. Osservarono anche eclissi di Luna, di Sole, quelle dei satelliti di Giove ed occultazioni lunari, coll'intento di determinare, nel modo più accurato possibile, la posizione geografica di Bologna. Osservarono anche due comete nel corso del 1702. Manfredi e Stancari ebbero quindi carta bianca nell'incarico di sovrintendere all'erigendo Osservatorio Marsiliano (76) (77). <br><br>
            La costruzione dell'osservatorio sovrastava i granai di Palazzo Marsili, al suo estremo nord, sull'attuale via d'Azeglio. Si conserva ancora, nell'archivio del Dipartimento di Astronomia di Bologna, la relazione del capomastro che lo costruì, accompagnata da un disegno (78). L'idea della costruzione è abbastanza simile a quella della torretta che sovrasta l'attuale Specola universitaria: una costruzione ampiamente finestrata, in questo caso ottagonale, posta al centro di un più ampio terrazzo. Questa costruzione non esiste più, essendo stato Palazzo Marsili rimaneggiato alcuni anni fa. Se ne può forse riconoscere il volume architettonico in una specie di altana che sovrasta l'angolo di nord-ovest dell'edificio. Marsili mandò da Vienna, dove si trovava, i disegni di "istrumenti grandi di ferro" che si costruivano a Norimberga, dicendo che, se piacevano, "sarebbero stati con sollecitudine ordinati". Gli strumenti furono invece ordinati alla bottega della famiglia di artigiani Lusverg, a Roma, e furono: un quadrante mobile [scheda 11], "simile, ma assai più perfetto" di quello già posseduto da Marsili, un semicircolo murale [scheda 16] ed un cannocchiale di 3 piedi (poco più di un metro) per le osservazioni micrometriche. Questi strumenti (eccettuato il cannocchiale, che non venne mai eseguito) sono elencati in un appunto di mano di Manfredi alla carta 1v del primo volume del registro delle osservazioni eseguite nella Specola Marsiliana, volumi che sono ora conservati nell'archivio del Dipartimento di Astronomia di Bologna. Un secondo quadrante mobile fu poi ordinato a Lusverg [scheda 12] e tutti questi strumenti passarono poi alla Specola dell'Istituto delle Scienze (attualmente sono esposti nel Museo); la loro storia si può ricostruire dai documenti che riguardano quell'istituzione. L'osservatorio disponeva inoltre di vari orologi inglesi, francesi ed anche realizzati da un artigiano bolognese. Vi erano poi numerosi cannocchiali, tra cui quelli di Campani, eccellenti per l'epoca, con i loro accessori per la messa in stazione e l'uso [schede 27-30]. La costruzione della specola era costata al conte Marsili 2400 scudi (79). <br><br>
            Manfredi esaminò dettagliatamente tutti gli strumenti, riportando con accuratezza le correzioni da apportare alle misure all'atto delle osservazioni. La scala del secondo quadrante di Lusverg apparve di gran lunga migliore e più finemente incisa di quella del primo e il 10 dicembre 1703 lo strumento incominciò ad essere utilizzato. Con il suo ausilio si iniziò ad usare il "metodo delle altezze corrispondenti" per ottenere il tempo di passaggio degli astri in meridiano. Quando un quadrante viene utilizzato per determinare i tempi di passaggio in meridiano degli oggetti celesti con il metodo delle altezze corrispondenti, l'unico fattore che conta è l'abilità nel riposizionare lo strumento alla stessa altezza; per tutti gli altri usi, invece, è fondamentale l'accuratezza della scala incisa sul suo lembo e la precisione con la quale è stato rettificato, con cui, cioè, è stata stabilita la lettura della scala quando lo strumento punta lo zenit o l'orizzonte. Un esame dei registri mostra che raramente in questo tipo di misure si commettevano errori superiori ai due secondi di tempo. Tenendo conto del raggio del quadrante, questo indica che la stima della posizione del filo a piombo sul suo lembo graduato doveva avere una precisione superiore a 1/20 di millimetro e che l'orologio di cui si faceva uso doveva avere una regolarità di marcia dell'ordine del secondo di tempo su varie ore. La precisione della graduazione degli strumenti di Lusverg e la qualità della loro rettificazione può essere valutata dalle diverse stime di latitudine del luogo di osservazione che sono state ottenute con il loro aiuto. I risultati portano a concludere che le incisioni sui lembi non avevano errori maggiori a 1/100 di millimetro. Non molto inferiori dunque, come qualità, ai più celebrati strumenti inglesi di metà secolo (80). <br><br>
            Lo strumento maggiore, il semicircolo murale, permetteva l'osservazione del passaggio in meridiano degli astri. Vi erano tuttavia delle difficoltà dovute al posizionamento dello strumento in meridiano e alla sua planarità. Affinché il cannocchiale, scorrendo sul lembo graduato, non deviasse più di una frazione di secondo di tempo, cioè di 5 o 10 secondi d'arco, da un circolo massimo, il piano dello strumento avrebbe dovuto avere l'accuratezza di pochi centesimi di millimetro. Per poterlo impiegare nelle osservazioni meridiane occorreva determinarne, altezza per altezza, la deviazione dal meridiano. Dall'aprile 1706 fu introdotto, per questo scopo, l'uso della meridiana filare [scheda 3]. E' questo uno strumento tanto semplice quanto accurato: consiste in un sottile filo metallico teso lungo il meridiano e verificato con il metodo delle altezze corrispondenti. L'immagine del disco solare, proiettata da una piccola apertura nella parete a sud, permetteva di stimare l'istante di passaggio del Sole al mezzogiorno locale mediante la stima del tempo medio fra l'istante di ingresso dell'ombra del filo, illuminato dal Sole su un cartoncino bianco posto sotto al filo stesso, e quello della sua uscita. <br><br>
            L'errore commesso non era superiore al secondo di tempo e questo permetteva di verificare la posizione del semicircolo murale, osservando giorno per giorno le differenze tra i tempi di transito del Sole attraverso la meridiana e il cannocchiale del semicircolo. Le differenze di uno o due secondi di tempo tra questi passaggi stimolarono Vittorio Stancari a progettare uno strumento completamente nuovo: il cosiddetto strumento dei passaggi, il quale avrebbe permesso di compiere osservazioni senza irregolarità lungo l'arco di meridiano. Di tale strumento - che venne ideato da Stancari contemporaneamente a Ole Römer e ad Edmund Halley (1656-1724) e di cui è stato ritrovato il solo supporto [scheda 18] - fu purtroppo appena iniziata la realizzazione e non fu mai messo a punto: Vittorio Stancari moriva il 28 marzo 1709, stroncato dalla tisi a solo trent'anni, come tristemente annota l'amico Manfredi nei registri. Proseguendo negli studi iniziati in giovane età, erano state dunque effettuate dai due astronomi numerose osservazioni di eclissi, macchie solari e comete, ma un problema appariva sempre ben presente nella mente di Manfredi, così come in quella di molti astronomi dell'epoca: l'osservazione di eventuali movimenti annui delle stelle "fisse". Una variazione annuale del moto apparente delle stelle intorno alla Terra - la cosidetta "parallasse annua" - avrebbe, infatti, fornito una dimostrazione inequivocabile del moto di rotazione della Terra intorno al Sole, dando così la verifica osservativa del sistema copernicano, come aveva intuito Aristarco di Samo ben 2000 anni prima. <br><br>
            L'istituzione marsiliana aveva ormai sette anni di vita e Marsili cominciò a considerare la possibilità di stabilizzarla definitivamente, facendo dono alla città delle collezioni, degli strumenti e della parte del palazzo che la ospitava. Quando gli altri membri della sua famiglia ebbero sentore di queste intenzioni, si opposero formalmente, almeno per quanto concerneva la cessione di parte del palazzo, dicendo che egli non aveva diritto di danneggiare i suoi futuri eredi. Il conte prese questa opposizione come un affronto e: "...tosto sgombrò tutto da quella casa; passò colla sua persona ad abitare in altro luogo; cessarono le Accademie, e tutta la raccolta ... fu imballata per trasportarla altrove" (81). Finì così la specola a Palazzo Marsili. I registri di osservazione si interrompono, infatti, bruscamente, il 28 maggio 1709, con la seguente annotazione di mano di Eustachio Manfredi, che è anche una promessa: <br><br>
            "Motus est loco semicirculus atque una cum eo omnis astronomica supellex translata dum novum observatorium aedificatur." (82) 
            <br>
            <br><i>Riferimenti:</i><br>
              <ol type="1" start="69">
                <li>G. Fantuzzi: 1770, Memorie della Vita del Generale Co: Luigi Ferdinando Marsili, Bologna, p.281 (lettera IX, di Marsili al canonico Trionfetti datata dalla selva Belinaz il 14 novembre 1696) e p. 319 (lettera XXIX, di Eustachio Manfredi a Marsili in Roma del 30 agosto 1711). <br>
                  J. Stoye: 1994, Marsigli's Europe. 1680-730, Yale University Press, New Haven & London. <br>
                  W. Tega (a cura di): 1986, Anatomie accademiche: I. I Commentari dell'Accademia delle Scienze di Bologna, Il Mulino, Bologna. <br>
                  W. Tega (a cura di): 1987, Anatomie accademiche: II. L'Enciclopedia scientifica dell'Accademia delle Scienze di Bologna, Il Mulino, Bologna. <br>
                  A. Angelini (a cura di): 1993, Anatomie accademiche: III. L'Istituto delle Scienze e l'Accademia, Il Mulino, Bologna.
                </li>
                <li>V.F. Stancari: lettere al Manfredi datate da Bologna il 4 e 9 novembre 1704, Archivio Dipartimento di Astronomia, busta XXXVI.</li>
                <li>Notizie dell'origine, e progressi dell'Istituto delle Scienze di Bologna e sue Accademie...: 1780, Bologna, p. 10.</li>
                <li>B. Le Bovier de Fontenelle: 1739, Eloge de Mr. Manfredi, Hist.Ac.Roy.Sciences (ed. di Amsterdam), p.86. <br>
                  "La famosa Meridiana di Bologna, ideata e realizzata nel 1655 dal defunto signor Cassini, questo meraviglioso gnomone, il più grande e di conseguenza il più utile che l'astronomia abbia mai avuto, e che abbia mai potuto desiderare, giaceva abbandonata, trascurata nella chiesa di San Petronio; mancavano degli astronomi a questo bello strumento. Il signor Manfredi, appena ventiduenne, si risolse a utilizzarlo, per togliere alla sua patria questa specie di macchia, e fu aiutato dal signor Stancari, suo caro e degno amico. Essi si misero a studiare insieme dei libri d'astronomia, subito si misero a trascorrere le notti osservando con i migliori strumenti che avevano potuto ottenere dai loro costruttori e furono praticamente i primi in Italia a utilizzare un orologio a cicloide."
                </li>
                <li>Archivio Dipartimento di Astronomia di Bologna, busta I</li>
                <li>Archivio Dipartimento di Astronomia di Bologna, busta I</li>
                <li>Stancari Vittorio Francesco: 1713, Schedae Mathematicae post eius obitum collectae eiusdem Observationes Astronomicae, Bologna. Copia manoscritta delle Schedae Mathematicae ... si trova presso l'Archivio del Dipartimento di Astronomia di Bologna.</li>
                <li>G. Fantuzzi: op. cit., p. 307. Una lettera di Marsili datata da Brisac il 20 marzo 1703 ci testimonia la sua intenzione di assumerlo al proprio servizio non appena egli fosse uscito dal Collegio dei Poeti, e la preoccupazione di trovargli una sistemazione adeguata.</li>
                <li>V. F. Stancari: lettera a Manfredi, datata Bologna, 1 settembre 1703, in cui si afferma "soddisfattissimo del Sig. Co. Filippo (fratello di Marsili). Egli mi ha accordato questa mattina pane, vino e dodici baiocchi il giorno, dieci dei quali suppone egli da spendersi per il companatico, uno in frutta, e l'altro per la candela", Archivio Dipartimento di Astronomia di Bologna, busta XXXVI.</li>
                <li>Archivio Dipartimento di Astronomia di Bologna, busta II.</li>
                <li>G. Fantuzzi: op.cit., p. 224.</li>
                <li>A. Braccesi: 1978, Gli inizi della specola di Bologna, Giornale di Astronomia, 4, p. 327.</li>
                <li>G. Fantuzzi: op.cit., p. 226.</li>
                <li>"Il semicerchio viene rimosso dalla sua sede e con esso si trasferisce tutta la strumentazione astronomica in attesa dell'edificazione di una nuova sede".</li>
              </ol>  
          </pa>
          <hr>
          <br>

          <h3 class="section-title">La Specola di Bologna</h3>
          <pa id="12"><strong>12. L'Accademia dell'Istituto delle Scienze e la costruzione del nuovo Osservatorio</strong><br><br>
            Le osservazioni di Manfredi rivolte alla scoperta di un moto annuo delle stelle "fisse", con cui poter fornire una verifica sperimentale della rotazione della Terra intorno al Sole e quindi della validità del sistema copernicano, furono improvvisamente interrotte, come abbiamo ricordato, dalla lite del conte Luigi Ferdinando Marsili con i familiari riguardo alla donazione alla cittadinanza bolognese delle proprie collezioni scientifiche e di parte del palazzo che le ospitava. Il Senato bolognese riuscì a dissuadere Marsili dall'idea di portare fuori Bologna strumenti e collezioni, accettando la garanzia richiesta che<br><br>
            "gli fosse dato un luogo bastevole e conveniente a farne la distribuzione; che si formasse un elaboratorio chimico; stanze a proposito si destinassero ad una copiosa libreria; fosse eretta una specola; assegnati stipendi per li professori; stabiliti fondi per la provvista di libri, e di macchine per gli esperimenti fisici" (83). <br><br>
            L'accordo era subordinato al consenso della Santa Sede e ad un suo impegno finanziario, il che spinse Marsili a recarsi a Roma per mettere in opera "tutti i mezzi più efficaci...per questo fine" (84). Fu in questa occasione che fece ritrarre dal pittore Donato Creti (1671-1749) i principali strumenti della Specola Marsiliana, in una serie di otto quadretti che mostravano gli astronomi intenti ad osservare i pianeti, per farne dono a papa Clemente XI (1649-1721) (85). Il Papa contribuì all'operazione con 2400 scudi e finalmente, l'11 gennaio 1712, fu stilato l'atto notarile della donazione dalla quale nacque L'Istituto delle Scienze di Bologna. Il palazzo prescelto per alloggiarlo fu quello della famiglia Poggi, la cui collocazione, allora piuttosto periferica, ne rendeva il prezzo sufficientemente equo e la cui distanza dalle colline non precludeva alcuna parte considerevole di cielo alle osservazioni astronomiche. <br><br>
            Successivi contributi, sempre sollecitati da Marsili, pervennero all'Istituto dalle autorità ecclesiastiche, sia in denaro che in strumenti. Tra questi, andarono ad accrescere la suppellettile astronomica un orologio, donato dal cardinale Giovanni Antonio Davia, ed un cannocchiale di Giuseppe Campani - celebre artefice spoletino di lenti - da 22 piedi (oltre 8 m) di lunghezza focale [scheda 29], dono del cardinale Sebastiano Antonio Tanari (86). Il tubo ottagonale di cipresso e l'o-biettivo del cannocchiale sono attualmente esposti nella "Sala della torretta" di questo museo. L'Accademia, insieme all'Istituto delle Scienze, fu inaugurata il 13 marzo 1714, divenendo ben presto famosa a livello europeo. Fontenelle, nell'elogio di Marsili letto all'Académie des Sciences di Parigi nel 1730, paragona l'istituzione bolognese alla Nuova Atlantide di Bacone, scrivendo: <br><br>
            "Dans ce Palais habitent six Professeurs, chacun dans le quartier qui lui appartient. On croit voir l'atlantide du Chanselier Bacon exécutée, le songe d'un Savant réalisé" (87). <br><br>
            Mentre da una parte, infatti, Marsili conservava ancora una sorta di patriottismo municipalistico per la sua città, dalla cui aristocrazia proveniva, dall'altra la sua formazione cosmopolita lo portava a riconoscere nell'Académie e nella Royal Society i modelli ai quali ispirarsi nell'organizzare la rinascita degli studi sperimentali a Bologna. L'Istituto e l'Accademia delle Scienze di Bologna furono uno dei tentativi più fedeli di riprodurre il modello francese in un diverso contesto, anche grazie allo stretto legame rappresentato da Cassini e ai rapporti personali che intratteneva con Marsili, anche se non mancano riflessi diretti della realtà inglese. Marsili era consapevole del fatto che la sua concezione della ricerca scientifica poteva realizzarsi soltanto attraverso il sostegno organizzato dello stato, ma le condizioni culturali e sociali, della città in particolare e dell'Italia in generale, determinarono la specificità ed i limiti di questa esperienza. Gli inizi, ad esempio, sia per la natura dei modelli che per l'organizzazione, presentano numerosi caratteri baconiani, rilevati anche da Fontenelle. L'Istituto delle Scienze sarebbe stato un'istituzione pubblica e viene ipotizzato un legame stretto tra il lavoro degli accademici e le necessità tecniche degli artigiani; ma nel seguito si perde - o non si realizza - la saldatura con i settori produttivi della società, dove peraltro non hanno nessuna rilevanza i ceti imprenditoriali. Il programma di ricognizione geografica, uno degli argomenti usati per ottenere il beneplacito del pontefice, non fu mai realizzato, né risulta che sia mai stato sollecitato dal governo centrale, che pure utilizzò largamente i migliori matematici dello Studio nella soluzione dei più pressanti problemi di sistemazione idrografica. <br><br>
            Probabilmente l'ottica iniziale di Marsili era esclusivamente privata: la realizzazione di una collezione personale ove dedicarsi agli studi preferiti, una volta abbandonata la carriera militare. Il salto di qualità da qui all'Istituto è, all'epoca, unico in Italia. Parecchie corti avevano raccolte di strumenti scientifici, di norma poco utilizzati, mentre il singolo studioso non aveva più i mezzi necessari alla ricerca. Se la scienza bolognese riuscì nella prima metà del Settecento a mantenersi a livelli europei, ciò fu dovuto non solo a vicende interne alle singole discipline (come la veloce assimilazione della geometria cartesiana, dell'analisi infinitesimale e, più avanti, dell'ottica e della meccanica newtoniane), ma anche al suo alto livello di istituzionalizzazione. Il programma di lavoro dell'Istituto - e quindi della Specola - bandiva ogni ricerca teorica, per ovvi motivi di convivenza con lo Studio, ma poiché i frequentatori dell'uno lo erano anche dell'altro, la divisione non risulta così netta. E' molto più drastica la chiusura ad ogni tema metafisico, forse anche per l'influsso avuto da Geminiano Montanari sui suoi allievi. Limitare la scienza entro confini ben circoscritti evitava, comunque, ogni pericolosa collisione con la teologia, rendendola, anzi, funzionale al rafforzamento della Chiesa. Così l'attività della Specola rimane legata a lavori di astronomia di posizione, trascurando lo sviluppo della nascente meccanica celeste. I contributi più significativi sull'argomento vengono pubblicati, nella seconda metà del secolo, sulla rivista dell'Accademia (i Commentarii) da autori non bolognesi, in particolare il milanese Paolo Frisi (1782-1784), il quale esprime l'opinione che i contributi più spettacolari agli studi astronomici sarebbero venuti dalla teoria e non dalle osservazioni. Frisi non fu l'unico autore di prestigio a pubblicare a Bologna articoli di contenuto astronomico: con lui va ricordato almeno il gesuita ragusano, direttore dell'Osservatorio di Brera, Giuseppe Ruggero Boscovich (1711-1787), testimone dell'apertura culturale e del prestigio dell'istituzione, anche in un periodo di progressivo declino della Specola. Frisi fu anche lettore onorario di Matematica nello Studio (dal 1764 al 1784), ma non vi insegnò mai, come del resto Maria Gaetana Agnesi (1718-1799), che ebbe lo stesso titolo dal 1750 al 1795, per la cattedra di Geometria analitica. <br><br>
            L'edificio che ospitava l'Istituto e l'Accademia delle Scienze, come garantito a Marsili dal Senato bolognese, doveva essere integrato da una torre atta ad alloggiare la "specola". Durante la sua costruzione, gli strumenti astronomici provenienti da quella Marsiliana vennero riposti in una stanza, che si pensa di identificare in una delle stanze site al primo piano dello scalone d'accesso alla torre - la cui porta è murata oggi come allora - e su cui Manfredi suggerì di incidere questa scritta muraria: <br><br>
            "Haec tibi mente dabunt astrorum evolvere cursus organa, sublimi mox statuenda loco".<br><br>
            Quasi sicuramente questa iscrizione non venne poi realizzata - come le altre ordinate dall'Assunteria per tutte le camere dell'Istituto - in quanto non se ne è più trovata traccia alcuna (88). La realizzazione della Specola era elemento fondamentale nel progetto culturale di Marsili. Di tutte le collezioni marsiliane, di cui pure si erano occupati diversi naturalisti, in un primo tempo solo la strumentazione astronomica aveva avuto la possibilità di diventare qualcosa di più di uno strumento personale di ricerca. Questo era stato possibile per il ruolo che Manfredi e Stancari rivestivano nell'Accademia degli Inquieti, ma anche per un preciso progetto del generale. Egli infatti aveva accumulato nel suo palazzo bolognese strumenti e libri, con la precisa intenzione di vederli utilizzati da una accademia, che avrebbe dovuto occuparsi esclusivamente di astronomia e fisica sperimentale. I veri motivi di Ferdinando Marsili, nel cercare di realizzare questo imponente progetto, non sono facilmente analizzabili. Certamente da un lato c'è la sua formazione scientifica nella "propaggine bolognese dell'Accademia del Cimento", dall'altro lato c'è l'esperienza dei suoi viaggi in tutta l'Europa, in particolare in quei paesi dove l'interesse della borghesia per una ricognizione sistematica della natura aveva dato vita alle grandi Accademie. Gli sviluppi successivi dimostrarono i limiti entro i quali questo modello poteva venire riproposto in una differente realtà economica e sociale, oltre che accademica; in particolare erano destinate al fallimento le aspettative di Marsili sulla capacità dell'Istituto di farsi portatore di un rinnovamento nella mentalità della classe politica bolognese e di fornire nuove tecnologie alla sua economia. Simili motivazioni, tuttavia, se possono facilmente venire attribuite allo studio della fisica sperimentale, devono essere più mediate per quanto riguarda l'astronomia. Nei programmi di Marsili per la nuova Specola c'era senz'altro anche un grande interesse per la determinazione astronomica della posizione geografica delle principali città italiane e, quindi, la possibilità di correggere carte sino ad allora approssimative. Si trattava, fra l'altro, di ridisegnare la vecchia cartografia italiana - rimasta all'opera di Giovanni Antonio Magini, pubblicata postuma nel 1620, Atlante geografico di 61 carte denominato Italia - compiendo una vera e propria riforma dell'astronomia, come "hanno fatto i francesi della Francia" e che, secondo Manfredi, "era il frutto principale che si ricava dalle osservazioni astronomiche" (89). <br><br>
            Acquisito dunque il palazzo in cui trasferire le collezioni marsiliane e su cui edificare la Specola, il progetto per la realizzazione della Specola stessa fu commissionato nel 1712 a Giuseppe Antonio Torri (1655-1713), architetto del Reggimento dal 1696 e già in precedenza incaricato da Marsili di reperire l'edificio adatto (90). Praticamente non vi erano all'epoca riferimenti tipologici e costruttivi per un edificio di questo genere, se si eccettua l'ampio edificio dell'Osservatorio di Parigi: le osservazioni si svolgevano quasi sempre in campagna, fuori dalle città, in zone opportunamente predisposte, come Uranjeborg realizzato da Tycho Brahe, o in modeste colline, come l'Osservatorio di Greenwich. Di conseguenza l'architetto Torri, che aveva partecipato alla realizzazione della Specola Marsiliana, discusse a lungo su ogni dettaglio della fabbrica con Manfredi, il quale già dieci anni prima aveva lungamente delineato, nella sua corrispondenza con Marsili, il progetto di un edificio immaginario, modellato per ospitare una strumentazione particolare e talora anche ingombrante (91). I disegni dell'architetto furono inviati a Clemente XI per l'approvazione e si poterono iniziare i lavori. Purtroppo, la morte di Torri nel 1713 e le difficoltà in cui si era trovata l'Assunteria d'Istituto, per l'aumento delle spese di costruzione, fecero cessare i lavori, che rimasero chiusi fino al 1722-23. Scrive Manfredi nel Volume primo del registro delle osservazioni da farsi nell'Osservatorio astronomico dell'Istituto delle Scienze. (92) <br><br>
            "La fabbrica dell'osservatorio dell'Istituto delle Scienze ebbe principio col medesimo Istituto l'anno 1712, ma essendo poi stata per molti anni interrotta, quando non era per anco in istato di servire all'uso di alcuna osservazione celeste, convenne al Professore, nelle occasioni che si presentavano di farne, cercare ora un luogo, ora un altro nel Palazzo dell'Istituto, e talvolta anco fuori di questo, per iscoprire quella parte del cielo che gli occorreva, quindi è che a riserva di qualche eclissi, poco o null'altro gli riuscì in questo tempo d'osservare".<br><br>
            Nel 1720 il conte Marsili ottenne dal Papa altri 15.000 scudi per il completamento dell'Istituto. Essi furono impiegati per estendere le raccolte naturalistiche, completare il gabinetto di fisica e proseguire con la fabbrica dell'Osservatorio. I disegni di Torri non sono mai stati reperiti, ma si può avere un'idea del suo progetto per la Specola sia in una medaglia coniata a Roma da Ermenegildo Hamerani nel 1720, per commemorare la fondazione dell'Istituto delle Scienze, sia nei modelli fatti realizzare all'atto della riapertura dei cantieri, nel 1722, all'architetto Giovan Battista Piacentini, sui disegni di Torri (93). Finalmente, venne incaricato della conclusione dei lavori Carlo Francesco Dotti (1678-1759), architetto e capomastro dell'Istituto. Annota Manfredi nei suoi registri: <br><br>
            "L'anno 1722 si mise mano di nuovo alla fabbrica, si fecero i tre appartamenti della Torre, e questa si alzò fino al piano del primo terrazzo, su cui posa la Torretta; la quale fu poi costruita nel seguente anno 1723, rimanendo tuttavia senza lastrico, e senza parapetto tanto il suo terrazzo, quanto l'altro superiore della Torretta".<br><br>
            Dall'ottobre al dicembre 1724 la torre era stata impiegata per effettuare alcune osservazioni e troviamo nelle note di Manfredi che<br><br>
            "Si interrompono di nuovo le osservazioni per la difficoltà di farle seguitare; non essendo per anco stata assegnata all'Astronomo l'abitazione, e...mancando diversi altri comodi, non essendo per anco situate a luogo le porte e finestre della Torretta".<br><br>
            Fu quindi dato ordine dal Pontefice, Innocenzo XIII (1724);, di curare che la fabbrica dell'Osservatorio fosse conclusa per il 1725, in modo che potesse essere visitata dagli stranieri che si sarebbero recati a Roma per l'Anno Santo (94). Manfredi riuscì allora ad opporsi alla proposta di alcuni assunti, i quali volevano la torre più alta della chiesa di San Pietro in Bologna, il che avrebbe nuovamente rallentato i lavori. La costruzione fu portata a compimento in pochi anni, con alcune modifiche al progetto originario - rialzo di un piano, riduzione della larghezza delle balconate, ecc. - e nel 1727 gli strumenti maggiori dell'Osservatorio Marsiliano vi poterono essere installati. Aveva annotato all'inizio dell'anno precedente Manfredi: <br><br>
            "A dì 29 Aprile 1726 finalmente ebbe l'astronomo il comodo di venir ad abitare nell'Istituto..." <br><br>
            e alla fine dell'anno: <br><br>
            "In questo mese di Dicembre dell'anno 1726 fu compìto tutto ciò che apparteneva alla fabbrica dell'osservatorio. Fu fatto il cancello di ferro all'ingresso della sala o camera della Torretta. Furono murati nei due parapetti superiore, ed inferiore dell'osservatorio i ferri con fori a vite per adattarvi le antenne, o colonnette da reggere, e maneggiare i Cannocchiali lunghi, i quali insieme con gli altri strumenti si cominciarono a portare ed adoprare nella detta Camera. Fu anche compìto il coperto della spaccatura posta in meridiano nella Camera destinata a collocarvi il semicircolo murale, il quale fu collocato appeso ai suoi ferramenti, e furono fatti gli uncini co' maniglioni per aprire e serrare il detto coperto. Parimenti fu fatto e accomodato un portello con suo ferro per maneggiarlo ad uso di coprire, e scoprire il foro che da' il Sole alla meridiana nella detta Camera del Semicircolo, e furono segnate nei due ferri posti a' due capi della detta meridiana due tacche per le quali si stende nel piano del meridiano il filo, a cui si nota l'arrivo e l'esito della specie solare". (95) <br><br>
            Ci vollero, tuttavia, alcuni mesi ancora per sistemare la strumentazione, che era quella dell'Osservatorio Marsiliano integrata dal cannocchiale donato dal cardinale Tanari e del quale abbiamo già detto [scheda 29] e da un orologio, un quadrante, un cannocchiale lungo 13 piedi [scheda 25] ed un telescopio riflettore, sul modello di quello di Newton, donati nel 1725 dal cardinale Davia (96). Attraverso i registri di osservazione e i numerosi inventari presenti nell'Archivio del Dipartimento di Astronomia può essere seguita la storia di questi strumenti. Gli inventari ci mostrano che ne erano stati trasportati nell'Istituto anche alcuni considerati già allora reliquie del passato. In particolare, si legge nell'inventario 1711, il "sextans ligneus, quo Excellentissimus Comes Marsilius utebatur cum primum Astronomicis se studiis exerceret" e lo "instrumentum azimuthale ad altitudines, simulque verticales Stellarum circulos observandos, Norimbergae Anno MDCXCVI fabricatum... Eo Instrumento Marsilius cum de Caelo observationes in castris istitueret, utebatur".<br><br>
            All'astronomo era affidato non solo l'Osservatorio, ma anche la Stanza Militare ed egli era, in particolare, incaricato delle lezioni di Balistica. Si legge, infatti, negli atti della donazione: <br><br>
            "Il governo dell'Osservatorio, e della Stanza Militare, si dovrà dare all'astronomo, che di continuo facci le osservazioni Celesti, secondo l'anno instituto, che sarà stabilito nell'Accademia delle Scienze, e pure alcuni giorni della settimana insegnerà le fortificazioni, ed Artiglieria con gli aiuti degli esquisiti libri, che sono nella libraria, e dei tanti modelli, e cannoni esistenti nella Stanza propria..." (97) <br><br>
            All'inizio l'astronomia occupava solo i quattro piani della torre 98. Nel primo di questi, in cui si trova la stanza dalla quale si accede alla Sala meridiana e l'ambiente adiacente - ora parzialmente occupati dal pozzo dello specchio a tasselli, realizzato in questo secolo da Horn-d'Arturo - dovevano trovarsi gli ambienti di studio dell'astronomo e del suo aggiunto. Nel 1746, nella camera centrale di quel piano erano già custoditi gli antichi strumenti dell'Osservatorio Marsiliano, collocati in disuso nel 1741, con l'arrivo degli strumenti inglesi dei quali diremo in seguito. Vi erano inoltre vari globi terrestri e celesti e le sfere armillari, rappresentanti il sistema dei pianeti (ora esposte nella "Sala dei globi" di questo museo [schede 51-62]). Il piano immediatamente superiore doveva servire di dimora per l'astronomo. Al terzo piano (l'attuale "Sala dei globi") vi erano altri strumenti e cioè una macchina parallattica in ottone, donata da Benedetto XIV nel 1752, il telescopio riflettore donato dal cardinale Davia e due quadranti, uno già dell'Osservatorio Marsiliano e uno donato nel 1728 dal cardinale Albani (99). Nella grande sala interna alla torretta (nell'attuale museo chiamata, infatti, "Sala della torretta") era conservato il quadrante donato da Davia e tutte le suppellettili relative ai cannocchiali lunghi (che oggi vi sono ancora esposti [schede 24-31]), gli obiettivi dei due cannocchiali di Campani, nelle loro montature di legno tornito, quelli di Marco Antonio Cellio (seconda metà XVII sec.) e di Chiarelli, entrambi da 14 piedi (5,4 m) di focale, quelli dei due cannocchiali "germanici" da 8 piedi (3 m), i tubi di latta sui quali questi obiettivi erano utilizzati, le aste di legno per sorreggerli dalla parte obiettiva, i cavalletti da sottoporre alla parte oculare e, infine, vi era come orologio quello cicloidale di Isaac Thuret (?-1706), oggi andato disperso (100). <br><br>
            Più tardi, come ci mostra l'inventario del 1843, l'astronomo doveva già abitare al secondo piano del palazzo, dove prima erano le stanze dell'ottica e dei torni. La stanza centrale al piano superiore, primo piano della torre, era occupata dall'aula arredata con un grande tavolo circondato da nove panche e da una sedia con braccioli, posta su una pedana, per l'insegnante. Al piano superiore vi erano gli ambienti di studio e lavoro. Al terzo piano della torre erano state trasportate "le cose della nautica", inclusi i modelli dei vascelli che ora si trovano nel Museo delle navi di questa Università.
            <br><i>Riferimenti:</i><br>
              <ol type="1" start="83">
                <li>G. Fantuzzi: op. cit. p. 229.</li>
                <li>G. Fantuzzi: op. cit., p. 230.</li>
                <li>G. Fantuzzi: op. cit., p. 231 e lettera XXIX. Detti quadri si conservano ancora nella Pinacoteca Vaticana, mentre alcuni bozzetti preparatori si trovano presso la Pinacoteca di Bologna e presso l'Art Institute di Chicago.<br>
                  G. Horn-d'Arturo: 1957, Coelum, XXV, p.1. <br>
                  G. Ruggieri: 1957, Coelum, XXV, p.3. <br>
                  S.A. Bedini: 1980, in Proceedings of the Eleventh Lunar and Planetary Science Conference, p. XIII.
                </li>
                <li>G. Fantuzzi: op. cit., p. 238.</li>
                <li>B. Le Bovier de Fontenelle: 1730, Eloge de M. le Compte Marsigli, Hist.Ac.Roy.Sciences (ed. di Amsterdam), p.191. <br>
                  "In questo palazzo abitano sei professori, ognuno nei propri appartamenti. Sembra di vedere l'Atlantide del Cancelliere Bacone, il sogno di un sapiente realizzato."
                </li>
                <li>E. Baiada, F. Di Palma: 1989, Saecularia IX, 9, p. 20. <br>
                  "Questi strumenti, che presto saranno trasportati in un posto più elevato, permetteranno alla tua mente di comprendere come si svolge il corso degli astri."
                </li>
                <li>G. Fantuzzi: op. cit., p. 319 (lettera XXIX di Eustachio Manfredi a Marsili in Roma del 30 agosto 1711).</li>
                <li>F. Ceccarelli e P.L. Cervellati: 1987, Da un Palazzo a una città, il Mulino, Bologna.</li>
                <li>Lettere inviate da Manfredi a Marsili il 24 e il 31 gennaio 1702, Biblioteca Universitaria, Bologna, Mss. Mars. 80a.</li>
                <li>I registri, conservati nell'Archivio del Dipartimento di Astronomia, iniziano con il 5 novembre 1723 e terminano il 30 dicembre 1844.</li>
                <li>D. Lenzi: 1988, Le trasformazioni settecentesche: l'Istituto delle Scienze e delle Arti, in Palazzo Poggi: da dimora aristocratica a sede dell'Università di Bologna, A. Ottani Cavina (a cura di), Nuova Alfa Editoriale, Bologna, p. 64.</li>
                <li>G. Fantuzzi: op. cit., p. 253</li>
                <li>Le "antenne o colonnette", lavorate al tornio, due alte 11 piedi (4,2 m), altre due 8 piedi (3 m), da usarsi accoppiate e fornite dei meccanismi necessari per alzare e abbassare i cannocchiali erano dipinte di verde con venature bianche simulanti il marmo. Esse erano appartenute all'Osservatorio Marsiliano e sono descritte abbastanza estesamente nell'inventario del 1712. Esistevano ancora nel 1843 e furono vendute alla fine del secolo scorso, assieme ad altre suppellettili divenute inutili ed ingombranti, tra le quali vi era un modello in legno della camera meridiana.</li>
                <li>Notizie dell'origine e progressi dell'Istituto delle Scienze di Bologna...: 1780, Bologna, p. 185. <br>
                  Secondo G. Fantuzzi - op. cit. p.238 - l'orologio era stato donato nel 1713.
                </li>
                <li>Arch. Stato Bologna, Fondo Assunteria d'Istituto, Div. 7.</li>
                <li>L'utilizzo dei vari ambienti a metà del Settecento si ricava dall'inventario del 1746.</li>
                <li>Il quadrante è nominato per la prima volta nei registri di osservazione sotto la data del 31 dicembre 1843, ma non si è ritrovato. Così anche la parallattica donata da Benedetto XIV.</li>
                <li>Per le notizie relative a questo orologio si veda E. Baiada, A. Braccesi: 1983, Lo sviluppo della strumentazione astronomica dell'Osservatorio Marsiliano e della Specola dell'Istituto delle Scienze di Bologna dal 1702 al 1815, in Gli strumenti nella storia e nella filosofia della scienza, a cura di G. Tarozzi, Istit. per i beni artist. e cult. della Regione Emilia-Romagna, p. 83.</li>
              </ol>  
          </pa>
          <hr>
          <br>

          <pa id="13"><strong>13. Il progetto culturale di Luigi Ferdinando Marsili e di Eustachio Manfredi</strong><br><br>
            Emerge chiaramente, da quanto detto fino ad ora, come la personalità scientifica di Manfredi abbia svolto un ruolo determinante, sia nella realizzazione della Specola Marsiliana e della Specola di Palazzo Poggi, sia nel dare un'impronta alle osservazioni astronomiche bolognesi della fine del Seicento e del Settecento. Analizzando questa sua personalità scientifica, si riconoscono in essa due aspetti. Da una parte emerge la dichiarata professionalità, che si concreta negli studi geografici (101), nella compilazione delle Ephemerides Bononienses (102), nei lavori sulla riforma del calendario (103), nella determinazione degli elementi fondamentali del moto apparente del Sole (104) e nei lavori di geografo e geodeta che gli furono commissionati da prìncipi e città, in relazione alla sempre ricorrente "questione delle acque" (105). Dall'altra parte troviamo l'interesse di "filosofo", per le dottrine riguardanti la fisica del cielo, le dispute sui vari "sistemi del mondo", le proposte della fisica newtoniana (106). Un'idea, peraltro, era sempre presente nell'attività di Manfredi, come nel programma originario di Marsili: la possibilità di trovare interessi pratici nelle ricerche di "filosofia naturale". Ciò che Manfredi stesso definisce "frutti non disprezzabili, che...ritrae dall'astronomia la civil società". (107)<br><br>
            Il programma scientifico della Specola bolognese, pensato da Manfredi e da lui discusso con Marsili, rispecchiava quello degli Osservatori di Londra e di Parigi e - soprattutto per Marsili, come abbiamo visto - era più un programma di geografia astronomica che, di astronomia vera e propria. Marsili, infatti, era stato anche ingegnere militare nei Balcani al seguito dell'armata imperiale e lì aveva affrontato il problema della determinazione astronomica delle coordinate geografiche di alcune località in cui si svolgevano le campagne militari. Va aggiunto a questo il fatto che i lavori svolti a Bologna, nella metà del secolo, da Gian Domenico Cassini e principalmente le osservazioni delle eclissi dei satelliti di Giove, che gli avevano permesso di sviluppare un metodo pratico per la determinazione della longitudine geografica, senz'altro avevano lasciato il segno nell'ambiente culturale e scientifico bolognese e soprattutto nel giovane Manfredi. Scrive nel 1711 Manfredi a Marsili, che si trovava in visita a Roma per sollecitare il Papa a favore dell'Istituto bolognese: <br><br>
            "Il frutto principale che si ricava dalle osservazioni astronomiche è la riforma della Geografia. Quella dell'Italia ne ha gran bisogno, essendo le carte del Magini tutte false nella graduazione, e molto peggiori di quelle, che si vanno tutto giorno pubblicando in Italia, e massime a Roma. L'impresa di emendare la Geografia dell'Italia richiede la residenza fissa di un Astronomo in un Osservatorio, come appunto sarà quello di V.E., e richiede di più il viaggio di uno, o di due altri Astronomi per le spiagge, e punti principali, che può finirsi in un paro d'anni..." (108). <br><br>
            D'altra parte, del lavoro in questa direzione era già stato fatto: era stata determinata accuratamente la differenza di longitudine tra Bologna e Parigi, erano stati progettati strumenti semplici e trasportabili, per ottenere il mezzogiorno in varie località con il metodo delle altezze corrispondenti (109), erano state pubblicate nelle Mémories de l'Académie Royale des Sciences una lista di longitudini, ottenute da occultazioni di stelle da parte della Luna, con un metodo ideato da Manfredi (110). Nonostante ciò, tuttavia, il programma non fu realizzato: probabilmente esso era troppo ambizioso per i tempi e per le condizioni politiche dell'Italia. Rimasero, invece, alcune iniziative che si possono pensare in qualche modo ad esso collegate. La più importante fu la compilazione e la stampa delle Ephemerides Bononienses (111), che rimasero per vari decenni le più estese e complete tra le molte prodotte in Europa, raggiungendo una vasta diffusione e contribuendo, quindi, a rendere famosa l'istituzione bolognese. Compilate da Manfredi con l'importante aiuto delle sorelle Teresa e Maddalena (112) e utilizzando le cosidette tavole "cassiniane" - realizzate a Parigi e ottenute per interessamento di Marsili (113) - le Ephemerides Bononienses contenevano tutto ciò che poteva essere utile per la determinazione astronomica delle coordinate geografiche dei siti. I calcoli furono sviluppati per la prima volta fino al punto da rendere tale lavoro possibile anche ai non specialisti - e qui appare l'impronta delle idee illuministe dell'artefice, Manfredi, e del mecenate, Marsili ed il comune progetto di fruizione pubblica delle scoperte scientifiche - offrendo sinossi dettagliate delle effemeridi della Luna e dei pianeti ed ogni possibile informazione sulle eclissi solari e lunari, oltre che dei satelliti di Giove, e su quanto concerneva le occultazioni di stelle da parte della Luna. Furono inoltre accompagnate da un volume introduttivo - Introductio in Ephemerides - che descriveva in dettaglio il loro impiego, assieme alle modalità delle varie operazioni astronomiche da eseguire nei luoghi di stazione. <br><br>
            Come si ricordava all'inizio, gli astronomi bolognesi avevano sempre affiancato a questi compiti "pratici" e, per così dire, "istituzionali", anche interessi personali e "filosofici". L'interesse per il galileiano "problema dei Sistemi del Mondo" - vale a dire la ancora accesa disputa sui sistemi geocentrico ed eliocentrico - e per la neonata fisica newtoniana era a quei tempi enorme. Basti ricordare che Marsili, già sessantaquattrenne e non in buona salute, volle andare nel 1722 fino in Inghilterra per rendere omaggio all'allora presidente della Royal Society, Isaac Newton (1643-1727), da cui fu solennemente ricevuto in qualità di vecchio membro. Da questi contatti l'Osservatorio bolognese trarrà poi notevoli vantaggi (114). Prima di questa data, già nella metà del Seicento, Gian Domenico Cassini aveva realizzato e utilizzato la meridiana di San Petronio per dimostrare - operazione perfettamente riuscita (vedi anche paragrafo 10) - il carattere non uniforme del moto relativo della Terra e del Sole, demolendo così definitivamente l'aristotelica fisica celeste dei moti uniformi (115). Mancava ancora, tuttavia, alla fine del Seicento, una prova definitiva del moto di rivoluzione della Terra intorno al Sole, oltre che del moto di rotazione intorno a se stessa. Quest'ultima prova dovrà attendere, come vedremo, gli esperimenti realizzati alla fine del Settecento a Bologna da Giovan Battista Guglielmini sulla caduta dei gravi e quelli realizzati a metà dell'Ottocento a Parigi da Léon Foucault (1819-1868) con il pendolo semplice. <br><br>
            Esperimento cruciale, invece, per verificare il moto della Terra intorno al Sole era considerato, fin dai tempi più antichi, l'osservazione della parallasse annua delle stelle fisse: lo spostamento apparente, nel corso dell'anno, delle coordinate delle stelle dovuto alla rotazione della Terra intorno al Sole. Spostamento, tuttavia, minimo a causa dell'enorme distanza delle stelle e, di conseguenza, molto difficile da misurare. Con la nuova strumentazione della fine del Seicento - che utilizzava il cannocchiale come strumento di mira sui sestanti e sugli altri strumenti dell'astronomia di posizione - e con l'introduzione di orologi a pendolo sempre più perfezionati per la misura degli istanti di transito, sembrava fosse venuto il momento buono per queste misure. Numerosi astronomi si cimentarono, infatti, in questo genere di osservazioni, utilizzando tecniche diverse e ottenendo risultati discordanti tra loro. Galileo aveva valutato la parallasse annua delle stelle fisse intorno ai tre primi d'arco, paragonando il diametro apparente del Sole al diametro apparente delle stelle, che lui aveva creduto di misurare con il cannocchiale. Christiaan Huygens (1629-1695), basandosi su una stima della differenza di splendore tra Sirio e il Sole, aveva supposto un valore della parallasse per questa stella di circa dieci secondi d'arco. Newton, utilizzando la luce riflessa dei pianeti per stimare la differenza di magnitudine tra le stelle e il Sole, aveva stimato per le stelle più vicine un valore di trentasei centesimi di secondo d'arco, valore non molto lontano dal vero. <br><br>
            Bisognerà attendere il 1838, quando Friedrich Wilhelm Bessel (1784-1846) misurò la distanza angolare fra la stella 61 Cygni e due deboli stelle di campo vicine, osservandole da Königsberg per sei mesi consecutivi, vale a dire finché la Terra e con essa l'osservatore erano passati da un'estremità all'altra del diametro orbitale. Lo strumento utilizzato da Bessel era un eliometro, costruito da Joseph Fraunhofer (1787-1846) secondo la nuova tecnica dell'obiettivo tagliato a metà lungo l'asse ottico, in grado di fornire nel campo dello stesso strumento due immagini dell'oggetto osservato. Questo strumento veniva usato per la misura di diametri dei pianeti e del Sole (da cui il nome) e di piccole distanze angolari, facendo sovrapporre nel piano focale le immagini di due stelle vicine mediante lo spostamento delle due metà dell'obiettivo. La misura di questo spostamento in millimetri forniva, dopo opportuna calibrazione, la separazione angolare tra le due stelle [scheda 41]. Le osservazioni di Bessel portarono alla determinazione di un angolo, per 61 Cygni, che risultò ammontare a trentuno centesimi di secondo d'arco. Il valore odierno per la parallasse della stella misurata da Bessel è di ventinove centesimi di secondo d'arco. Oggi si sa che la stella più vicina a noi è Proxima Centauri, la cui parallasse è di settantasei centesimi di secondo d'arco. Infatti, come risulta dalla definizione di parallasse annua, quanto più il suo valore è elevato, tanto più vicina è la stella. Non si conoscono oggi stelle con un valore di parallasse superiore a quello di Proxima Centauri, membro di un sistema di tre stelle, le cui altre due componenti, leggermente più distanti sono alfa Centauri A e B. <br><br>
            Ritornando ai citati tentativi seicenteschi di misurare la parallasse, è difficile a dirsi quanto quelle stime fossero note ed apprezzate dagli astronomi del tempo. Alcuni, ad esempio, ponevano il problema molto schematicamente e in termini di commensurabilità tra il diametro dell'orbita terrestre e l'orbe magno, la sfera delle stelle fisse ricordando lo scritto di Archimede nel quale si riferisce del sistema eliocentrico elaborato da Aristarco nel terzo secolo a.C. (116). Certo è che, verso la fine del diciassettesimo secolo, diversi astronomi la ricercarono, tra i quali Robert Hooke (1635-1703), Ole Römer (1644-1710), John Flamsteed (1646-1719) e Jacques Cassini (1677-1756). Nel corso di queste delicate osservazioni cominciarono ad emergere delle indicazioni, non troppo comprensibili, di spostamenti delle stelle fisse dalle posizioni medie. Ora possiamo dire che tali effetti erano, almeno in parte, dovuti all'aberrazione della luce e alle variazioni prodotte dalla pressione e dalla temperatura atmosferiche sulla rifrazione. Effetto, quest'ultimo, cui erano certamente dovute le variazioni di altezza della Stella Polare osservate già nel 1671 da Jean Picard (1620-1682) ad Uranjeborg, mentre cercava di migliorare la determinazione delle coordinate geografiche del sito del famoso osservatorio di Tycho Brahe. In un primo momento tali "aberrazioni" furono prese come indicazione di effetti parallattici, anche se ben presto divenne evidente il loro scarso accordo interno e la loro non rispondenza a quanto ci si aspettava per tali moti. <br><br>
            Una conferma della fisica celeste newtoniana avrebbe portato, attraverso le leggi di Keplero che da essa sono deducibili, alla conferma del sistema copernicano. Di qui l'interesse, mostrato anche da Manfredi (117), per la questione delle perturbazioni dei moti planetari. Un altro metodo di stabilire, quanto meno, la rotazione diurna della Terra era la determinazione del suo appiattimento, dovuto agli effetti della forza centrifuga, come era stato suggerito per la prima volta da Huygens. Le prime indicazioni in questo senso furono, tuttavia, contrastanti e molto tempo ed enormi sforzi furono necessari per dirimere la questione. Anche in questo problema si segnala un intervento degli astronomi bolognesi, con la proposta di Eustachio Zanotti (1709-1782) - assistente presso l'Osservatorio di Bologna dal 1729 e successore di Manfredi alla sua direzione - di utilizzare le osservazioni delle occultazioni di stelle da parte della Luna per definire la forma del geoide (118). Il contributo dell'astronomia bolognese a tali problematiche verrà rapidamente illustrato nelle pagine che seguono, con particolare riguardo agli studi di Manfredi sull'aberrazione e alla compilazione, da parte di Zanotti, del primo catalogo stellare moderno, basato sulle posizioni medie delle stelle.
            <br><i>Riferimenti:</i><br>
              <ol type="1" start="101">
                <li>Il metodo di Manfredi per la determinazione delle longitudini, per mezzo delle occultazioni di stelle da parte della Luna, è riportato in : De Bononiensi scientiarum et artium Instituto atque Academia Commentarii: 1731, T. I, Bologna, p. 251.</li>
                <li>E. Manfredi: 1715, Introductio in Ephemerides. Bologna. E. Manfredi: 1715, Ephemerides motuum coelestium ex anno MDCCXV in annum MDCCXXV, Bologna. E. Manfredi: 1725, Novissimae ephemerides motuum coelestium ex anno MDCCXXVI in annum MDCCL, Bologna.</li>
                <li>E. Manfredi: 1744, Epitome Operis Paschalis, Bologna. Arch. Dip. Astron. Bologna, busta VI e VIII.</li>
                <li>E. Manfredi: 1736, De Gnomone meridiano bononiensi ad Divi Petronii, Bologna.</li>
                <li>Manfredi si occupò della "questione principale" dell'immissione del Reno nel Po, dei fiumi del ravennate e del Tevere. Per incarico del Senato di Luni e dell'arciduca di Toscana studiò anche il corso del Serchio. Documenti in Arch. Stato Bologna e in Arch. Dip. Astron. Bologna, busta VI e VIII.</li>
                <li>Per una estesa trattazione dei lavori di Manfredi, vedi A. Braccesi e E. Baiada: 1980, Proseguendo sulla Specola di Bologna: dagli studi del Manfredi sull'aberrazione, al catalogo di stelle dello Zanotti, in Giornale di Astronomia VII, p. 5.</li>
                <li>E. Manfredi: 1749, Instituzioni astronomiche, Bologna, p. XI.</li>
                <li>G. Fantuzzi: op. cit., p. 319.</li>
                <li>Arch. Dip. Astron. Bologna, busta XXXVII.</li>
                <li>De Bononiensi scientiarum et artium Instituto atque Academia Commentarii: 1731, T. I, Bologna, p. 251.</li>
                <li>B. Le Bovier de Fontenelle: 1739, Eloge de Mr. Manfredi, Hist. Ac. Roy. Sciences (ed. di Amsterdam), p.92. Carteggio Manfredi-Salvago, Arch. Dip. Astron. Bologna. Vedi anche nota 102.</li>
                <li>Alla fine del manoscritto della Introductio in Ephemerides, conservato in Arch. Dip. Astron. Bologna, busta VI, si legge la seguente nota, assente nell'edizione a stampa: "Cominciai le effemeridi di dicembre 1712 in Bologna. Con molti interrompimenti si sono continuate ne' seguenti anni coll'aiuto delle mie due sorelle Maddalena e Teresa, e del Sig. Giuseppe Nadi, e qualche poco ancora del Sig. Cesare Parisij...La tavola delle longitudini e latitudini era stata calcolata da mia sorella Maddalena verso il 1702 o 1703". Per notizie sulle sorelle Manfredi vedi A.A.V.V.: 1988, Alma Mater Studiorum. La presenza femminile dal XVIII al XX secolo, Cooperativa Libraria Universitaria Editrice (CLUEB), Bologna.</li>
                <li>Vedi Arch. Dip. Astron. Bologna, busta XVI. Pare però che gli originali siano nella Biblioteca Estense, Manoscritti Campori 2428. Nella copia delle tavole conservate nella Biblioteca Estense si legge la seguente annotazione per mano di Manfredi "originali delle tavole Cassiniane mandatemi in più volte dal Signor Maraldi con saputa del Signor Cassini". Vedi anche E. Manfredi: 1715, Introductio in Ephemerides, Bologna, introduzione.</li>
                <li>L.D.C.H. de Quincy: 1741, La vie de Mr. le Compte de Marsigli, Zurigo, p. 168.</li>
                <li>G.D. Cassini: 1656, Controversia prima astronomica ad maximum heliometrum D. Petronii examini exposita in Specimen Observationum Bononiensium ..., Bononiae</li>
                <li>Archimede, Arenario, Opera Omnia, Palermo nel 1685. p. 276</li>
                <li>Vedi De Bononiensi scientiarum et artium Instituto atque Academia Commentarii: 1755, Tomo II, pars I, Bologna, p. 425; E. Manfredi: 1755, De Jovis et Martis Coniunctione heliocentrica, De Bononiensi scientiarum et artium Instituto atque Academia Commentarii, Tomo II, pars III, Bologna, p. 39 e lettera in data 12 agosto 1727 in "minute di lettere del Manfredi", Arch. Dip. Astron. Bologna, busta XXXVI.</li>
                <li>Vedi De Bononiensi scientiarum et artium Instituto atque Academia Commentarii: 1755, Tomo II, pars I, Bologna, p. 425 e E. Zanotti: 1755, De figura Telluris, Comm. Inst. Scient. Bonon. Tomo II, pars II, p. 210.</li>
              </ol>  
          </pa>
          <hr>
          <br>

          <pa id="14"><strong>14. Il contributo di Eustachio Manfredi agli studi sull'aberrazione</strong><br><br>
            Pochi anni prima dell'organizzazione dell'Osservatorio Marsiliano, nel 1699, Jacques Cassini, figlio di Gian Domenico, aveva pubblicato uno scritto (119) nel quale venivano prese in esame le osservazioni riguardanti le variazioni di altezza della Stella Polare, che venivano riportate in una lettera del 1698, indirizzata da John Flamsteed a John Wallis (1616-1703) ed inclusa da quest'ultimo nel terzo tomo delle proprie opere (120). Flamsteed, con osservazioni condotte dal 1689 al 1697 e con l'analisi delle osservazioni di Hooke del 1669, confermava le variazioni stagionali nell'altezza della Polare notate da Picard nel 1671 (121). Nel discutere i risultati di Flamsteed e nel confermare la loro esattezza, Cassini, tuttavia, mostra come Flamsteed si fosse sbagliato nell'attribuire le variazioni osservate ad un moto parallattico, non avendo egli tenuto conto dell'inclinazione dell'equatore terrestre sull'eclittica. Fin dal 1704 gli astronomi parigini avevano istituito delle osservazioni relative alle possibili variazioni tra i tempi di passaggio in meridiano di due stelle. Nel 1707 Giacomo Filippo Maraldi (1665-1729), nipote e assistente di Gian Domenico Cassini, comunicò a Manfredi una serie di osservazioni relative alle differenze tra i transiti di Sirio e di Arturo per il meridiano, eseguite tra il 1704 e il 1705. Manfredi iniziò subito analoghe osservazioni a Bologna, dall'Osservatorio Marsiliano (122).<br><br>
            Le osservazioni bolognesi, pur se di ottima qualità, si estendono troppo poco nel tempo - a causa dell'interruzione delle attività presso l'Osservatorio Marsiliano - per poter confermare l'effetto presente in quelle di Parigi. Manfredi, tuttavia, aveva iniziato uno studio sistematico degli effetti dei moti parallattici, i cui risultati raccolse nel 1722 in un opuscolo che avrebbe costituito la prima parte del lavoro intitolato De annuis inerrantium stellarum aberrationibus, pubblicato poi nel 1729. Jacques Cassini aveva nuovamente sollevato il problema delle parallassi nel 1717 (123), avendo osservato, tra il 1714 e il 1715, l'altezza meridiana di Sirio con un cannocchiale fissato in meridiano e avendo notato piccole variazioni in altezza nelle varie stagioni dell'anno. Le sue osservazioni ben si accordavano con un movimento parallattico di otto secondi d'arco di semiampiezza ed erano in buon accordo con le stime contenute nel Cosmoteros di Huygens. Pochi anni dopo, nel 1725, Samuel Molyneux (1689-1728) aveva istituito, nell'Osservatorio Reale di Kew, delle osservazioni della stella gamma Draconis con un telescopio verticale, come già Hooke aveva fatto più di cinquanta anni prima. Agli inizi del 1726 Molyneux e James Bradley (1692-1762), che lo aiutava nelle osservazioni, si erano convinti che la declinazione della stella andava cambiando, essendo in costante diminuizione, finché a maggio invertì il movimento, raggiungendo poi in settembre il punto più alto della sua oscillazione, con una escursione di 39 secondi d'arco. <br><br>
            Gli astronomi bolognesi ebbero notizia di queste osservazioni, verso la fine del 1726, dalla copia di una lettera di William Derham (1657-1735) - gentiluomo inglese, cultore di astronomia ed autore di due libri intitolati Physico-Theology e Astro-Theology - indirizzata al fratello Thomas, ambasciatore d'Inghilterra a Roma (124). In questa lettera Derham prega il fratello di ringraziare Marsili per avergli fatto avere copia della traduzione italiana del suo Physico-Theology e riferisce poi dell'iniziativa di Molyneux. Non appena la strumentazione, nel maggio 1729, fu di nuovo in funzione nella Specola, quello delle parallassi fu il primo tema al quale gli astronomi bolognesi indirizzarono le osservazioni. Scegliendo alcune stelle sufficientemente brillanti, per poterle osservare anche di giorno, Manfredi impiegò per le osservazioni il semicircolo murale di Lusverg, maggiore strumento dell'osservatorio [scheda 16]. Inizialmente le osservazioni riguardarono quasi esclusivamente Sirio ed Arturo, la stessa coppia di stelle che era già stata osservata a Parigi e a Bologna venti anni prima. <br><br>
            Agli inizi del 1729 Manfredi raccolse in un opuscolo i propri studi e il 2 aprile l'archiatra pontificio Antonio Leprotti, suo intimo amico, gli scrisse riguardo alle difficoltà che incontrava con la censura, per il sospetto che la tesi del moto della Terra fosse troppo favorita nello scritto (125). Il 30 maggio dello stesso anno, tuttavia, lo scritto ebbe l'imprimatur dell'inquisitore bolognese. Il libro, il già ricordato De Annuis Inerrantium Stellarum Aberrationibus, è dedicato al cardinale Giovanni Antonio Davia, arcivescovo di Rimini, cultore degli studi astronomici e probabilmente copernicano convinto, dal momento che nel 1726 aveva donato all'osservatorio bolognese una grande sfera armillare - ora esposta nella "Sala dei globi" del museo [scheda 52] - che rappresentava proprio quel sistema del mondo (126). Dagli ultimi capitoli del libro, in cui si esaminano criticamente le osservazioni disponibili, prima quelle della parallasse in altezza, poi quelle relative agli effetti in ascensione retta, risulta quanto l'evidenza sperimentale apparisse allora contradditoria. Manfredi trova, infatti, che le osservazioni di Robert Hooke e quelle di Jacques Cassini relative a Sirio possono spiegarsi con un moto parallattico. Questa spiegazione, invece, non si applica a quelle di Flamsteed e a quelle relative alla differenza tra i tempi di transito di Sirio e Arturo. In queste ultime osservazioni, per altro, Manfredi constata un ottimo accordo tra i dati ottenuti a Parigi tra il 1704 e il 1705 e quelli ottenuti a Bologna negli ultimi anni. Non risulta molto chiaro quali problemi potesse avere avuto la censura ecclesiastica con questo scritto, tuttavia venne chiesto a Manfredi di esprimersi apertamente contro l'ipotesi copernicana e, da un esame del manoscritto (127), appare che l'espressione Copernici sectatores (i seguaci della setta di Copernico), venne introdotta come correzione. A questo probabilmente si ridussero le modifiche. <br><br>
            Già nell'ottobre del 1728 Manfredi aveva esteso il proprio programma a 14 stelle, rendendolo così più sistematico e lasciando sospettare che, a quella data, egli avesse già notizia della scoperta di Bradley.Bradley, infatti, dopo un anno di osservazioni di 12 stelle con un nuovo settore zenitale di George Graham (1673-1751), nel 1728 cominciò a constatare una certa regolarità nei loro moti, indice, quindi, di un fenomeno generale e non limitato a poche stelle. L'ampiezza e il tipo di periodicità di questi moti non ne consentivano la spiegazione con un moto parallattico né con una alterazione dell'asse terrestre. Appena Bradley ebbe chiaro che la causa di quelle variazioni derivava dall'effetto combinato del moto della Terra e della propagazione della luce, l'espose in una lettera a Sir Edmund Halley, presidente della Royal Society, che venne poi pubblicata nel fascicolo del dicembre 1728 - fascicolo che vide la luce nel febbraio del 1729 - delle Philosophical Transactions (128). Halley riferì alla Royal Society solo sommariamente del lavoro di Bradley - forse per garantirgli la priorità della scoperta - ma Leprotti mandò a Manfredi copia di una lettera di Jean-Théophile Desaguliers (1683-1744) a Brooke Taylor (1685-1731), pubblicata nel Journal Litteraire del 1729, da cui si riuscivano ad estrarre alcuni dettagli. Manfredi, con Leprotti e Thomas, Derham lavorò ancora alla traduzione della lettera e alla completa comprensione del lavoro di Bradley (129), preparando quindi un opuscolo sull'argomento. L'opuscolo, realizzato nell'ottobre del 1730, superò le difficoltà dell'inquisizione (130) e vide la luce nel 1731, nel primo volume dei Commentarii dell'Istituto bolognese, con il titolo De novissimis circa fixorum siderum errores observationibus, rimanendo per molti anni l'unico lavoro di conferma dell'opera di Bradley. <br><br>
            Nell'opuscolo viene descritta in dettaglio la serie di osservazioni bolognesi - raccolte tra l'ottobre del 1728 e l'ottobre dell'anno successivo - e sono accuratamente analizzate le osservazioni di Peter Horrebow (1679-1764, successore di Römer e autore, nel 1727, del lavoro intitolato Copernicus Triumphans) e quelle di Bradley. Manfredi illustra come le osservazioni bolognesi ben si accordino con la nuova legge escogitata da Bradley, sottolineando il fatto che la legge era stata dedotta dalle variazioni dei moti in declinazione e che la verifica riguardava le variazioni in ascensione retta, qualcosa, quindi, di relativamente indipendente dalle osservazioni sulle quali aveva lavorato Bradley e perciò destinata ad aumentare la fiducia nella giustezza dell'interpretazione da lui proposta. Tuttavia, nell'ultima parte, Manfredi fa attenzione a non esprimere un giudizio che lo legasse troppo alla spiegazione di Bradley dimostrante il moto della Terra. Sappiamo per certo che il problema della struttura dell'opuscolo fu discusso con Leprotti, il quale, nel novembre del 1730, scrisse a Manfredi: <br><br>
            "Del resto non si potrà stampare la predetta dissertazione, se non nel modo ch'ella ha pensato, e gioverà molto a levare i sospetti l'esame delle osservazioni dell'Horrebovio ritrovate non concludenti per la parallasse annua"! (131). <br><br>
            Nell'ottobre precedente, infatti, Manfredi aveva già scritto a Leprotti affermando di aver parlato, nell'opuscolo, della Terra mobile in via di ipotesi, solo per necessità censorie (132). Resta il dubbio, tuttavia, che Manfredi fosse soddisfatto di considerare la parte fisica dell'astronomia come relativamente ipotetica e propenso a dare maggior peso di verità alla parte puramente geometrica. Nelle Instituzioni Astronomiche, pubblicate nel 1749, che raccolgono le sue lezioni universitarie, egli afferma, infatti, che, nell'astronomia, la verità ultima da scoprire sono le regole matematiche che rendon conto del moto degli astri nel cielo; che le ipotesi "fisiche" sul perché dei movimenti sono cosa assai più ipotetica; che talvolta ipotesi del genere possono fare gran danno, deviando l'indagine da una corretta considerazione dei fenomeni - e qui cita i vortici di cartesiana memoria - anche se deve riconoscere che il sistema di Newton si accorda meravigliosamente con i fatti ed è l'unico che, a suo giudizio, abbia qualche probabilità di essere corretto (133).
            <br><i>Riferimenti:</i><br>
              <ol type="1" start="119">
                <li>J. Cassini: 1699, Mem. Ac. Roy. Sciences (ed. di Amsterdam), p. 247.</li>
                <li>J. Wallis: 1699, Opera Mathematica, Tomo 3, p. 701, Oxoniae.</li>
                <li>J. Picard: 1693, Voyage d'Oranibourg, in Anciennes Mem. Ac. Roy. Sciences (ed. di Parigi del 1729), Tomo VII, p. 193.</li>
                <li>E. Manfredi: 1729, De annuis inerrantium stellarum aberrationibus, Bologna, p. 68 Cartella di Manfredi segnata "Parallasse annua delle stelle fisse / cose diverse" che contiene l'estratto delle osservazioni di Parigi comunicato da G. F. Maraldi e la sinossi delle osservazioni bolognesi del 1707-8. Arch. Dip. Astron. Bologna, busta VII.</li>
                <li>J. Cassini: 1717, Mem. Ac. Roy. Sciences (ed. di Amsterdam), p. 330.</li>
                <li>W. Derham a T. Derham, in data 19 ottobre 1726, copia. Arch. Dip. Astron. Bologna, busta VII.</li>
                <li>Biblioteca Comunale Archiginnasio Bologna. Fondi speciali Leprotti, I.</li>
                <li>G.G. Bolletti: 1751, Dell'origine e de' progressi dell'Instituto delle Scienze di Bologna..., L. della Volpe, Bologna, p. 112.</li>
                <li>Arch. Dip. Astron. Bologna, busta VI.</li>
                <li>H. Sloan a T. Derham, in data 28 gennaio 1729, copia in Arch. Dip. Astron. Bologna, busta VII.</li>
                <li>Arch. Dip. Astron. Bologna. Busta VII, cartella di Manfredi intestata "Aberrazione Bradleyana". Leprotti a Manfredi, in data 30 agosto 1729, Biblioteca Comunale Archiginnasio Bologna. Fondi Speciali Leprotti, I. E. Manfredi: 1731, De novissimis circa fixorum siderum errores observationibus, in De Bononiensi scientiarum et artium Instituto atque Academia Commentarii, Tomo I, Bologna, p. 599. Leprotti a Manfredi, in data 1 ottobre 1729, fondo cit.</li>
                <li>Leprotti a Manfredi, in data 29 novembre 1729 e 2 dicembre 1730, fondo cit. Manfredi a Leprotti in data 25 ottobre 1730, Biblioteca Comunale Archiginnasio Bologna, Fondo speciale Manfredi.</li>
                <li>Leprotti a Manfredi, in data 1 novembre 1730, Fondi Speciali Leprotti, I.</li>
                <li>Manfredi a Leprotti, in data 25 ottobre 1730. Biblioteca Comunale Archiginnasio Bologna, Fondo speciale Manfredi.</li>
                <li>E. Manfredi: 1749, Instituzioni Astronomiche, Bologna, pp. V e IX.</li>
              </ol>  
          </pa>
          <hr>
          <br>

          <pa id="15"><strong>15. Gli strumenti inglesi e il catalogo stellare di Eustachio Zanotti</strong><br><br>
            Nel 1735 Manfredi decise di iniziare una nuova serie di osservazioni, utilizzando il semicircolo murale di Lusverg [scheda 16], messo a punto con la massima accuratezza e fornito di un nuovo obiettivo e di un nuovo oculare, realizzati "dal Dr. Francesco Vandelli professore di architettura militare dell'Istituto" (134). I risultati, tuttavia, non furono soddisfacenti, probabilmente per la precisione raggiunta dalle tecniche osservative in quegli ultimi anni e che gli strumenti di Lusverg, costruiti alcuni decenni prima, non erano in grado di raggiungere (135): "L'Osservatorio ha bisogno di migliori strumenti, e la esperienza oramai di otto e più anni sempre più lo fa conoscere" (136). Una assegnazione di fondi all'Istituto delle Scienze da parte del pontefice Clemente XII (1642-1740), nel 1738, fornì l'occasione a Manfredi di richiedere una nuova serie di strumenti. La corrispondenza privata avvenuta tra Manfredi e l'archiatra pontificio Leprotti e quella ufficiale tra gli Assunti d'Istituto, i Senatori bolognesi e l'ambasciatore bolognese a Roma ci permettono di seguire in dettaglio la vicenda (137).<br><br>
            L'intervento del cardinale Davia, di Leprotti e del già citato ambasciatore inglese a Roma, Thomas Derham, favorirono la conclusione dalla trattativa con la corte pontificia. "...e gli altri S[cudi] 1000 residuali servano per la compra in Inghilterra d'alcuni strumenti, et utensili, mancanti alle stanze dell'Astronomia, e della Fisica sperimentale", scriveva agli Assunti, l'otto febbraio 1738, l'ambasciatore bolognese a Roma. Derham si fece carico dell'ordine in Inghilterra e, come apprendiamo da una lettera di Manfredi a Leprotti, in data 9 agosto, vi fu anche un intervento della Royal Society in ordine alla loro costruzione, grazie ai legami che gli studi sull'aberrazione avevano permesso a Manfredi di istituire con quella società, cui era associato dal 1729. Fin dall'inizio emerge il nome dell'inglese George Graham come quello dell'artefice al quale commissionare gli strumenti. Graham era il successore del celebre orologiaio Thomas Tompion (1683-1713) - costruttore del quarto di cerchio utilizzato da Hooke - di cui aveva rilevato l'officina in Fleet Street. In questo laboratorio - la cui insegna era At the Dial and One Crown - Graham aveva realizzato numerose invenzioni che erano andate ad arricchire l'orologeria meccanica e, verso il 1710-1715, aveva iniziato ad occuparsi di strumenti astronomici, apportando anche a questi svariate migliorie. Aveva costruito, infatti, gli strumenti con cui Halley aveva rinnovato l'osservatorio di Greenwich e quelli con cui Bradley aveva osservato l'aberrazione delle stelle fisse; era stato, inoltre, l'autore del modello di quarto di cerchio murale che, con piccoli perfezionamenti, doveva restare per tutto il secolo lo strumento fondamentale di ogni osservatorio. Il prototipo di tale strumento, installato a Greenwich nel 1725, divenne largamente noto, in quanto minuziosamente descritto nell'opera del 1738, A compleat system of optics, di Robert Smith (1689-1768), professore di Astronomia a Cambridge. Manfredi non poteva conoscere questo libro, che venne tradotto in tedesco nel 1755 e in francese nel 1767, ma la fama dell'artigiano inglese lo aveva senz'altro spinto a favorire l'acquisto dei nuovi strumenti presso il suo laboratorio. <br><br>
            La sua speranza iniziale di ricevere presto i nuovi strumenti andrà, tuttavia, rapidamente delusa, sia per i tempi di fabbricazione, che per l'aumentato costo (138). Egli non riuscì mai a vedere completata l'operazione di acquisto degli strumenti inglesi. L'aggravarsi, infatti, di quel " mal della pietra " (calcolosi vescicale), che da anni lo tormentava, fu causa della sua morte - sopravvenuta il 14 febbraio del 1739 - di solo un mese successiva alla morte di Thomas Derham. L'ambasciatore bolognese a Roma continuò a seguire la pratica e il 25 marzo di quell'anno informò gli Assunti d'Istituto che gli strumenti sarebbero stati pronti di lì a due mesi. Gli strumenti - quadrante murale, strumento dei passaggi e quadrante mobile - sono esposti in questo museo [schede 14, 17, 19 e 35] ed è stata ritrovata, tra le lettere all'Istituto delle Scienze, la fattura originale, datata 1 giugno 1739 e firmata dall'artefice che li aveva eseguiti, quel Jonathan Sisson che è considerato il continuatore della tradizione di Graham ed il più importante - con il figlio Jeremiah - tra i costruttori di strumenti scientifici inglesi della metà del secolo diciottesimo. <br><br>
            La somma richiesta era di molto superiore ai 1000 scudi dei quali si era parlato originariamente: le 245 sterline risultarono pari a 5500 scudi e si era persa memoria di quanto era stato pattuito tra Derham e gli artefici inglesi. Un documento (139) ci informa di come gli strumenti venissero spediti da Londra solo nel maggio del 1740, dopo che il Banco Zagnoni di Bologna aveva incaricato, con una lettera del 27 gennaio dello stesso anno, i "SS.ri Gistard e Alexander Compagni negozianti in quella piazza" di provvedere al pagamento e che la tratta relativa, protestata il 27 febbraio dai detti Compagni Negozianti, era stata onorata con "il denaro il quale è stato ritrattato con non poca difficoltà dall'esito di alcuni capitali". Gli strumenti, prosegue lo stesso documento, furono "imbarcati sopra la nave denominata - la Spedizione - del Capitano Salcott Inglese; e partirono d'Inghilterra; si seppe poi che poco dopo la nave fu obbligata a ritornare in porto stante l'uscita dai Paesi di Francia della flotta franzese; e le ultime notizie sono, che la nave di questo carico abbia poi fatto il Viaggio con un grosso Convoglio mercantile scortato da Vascelli di Guerra, e che tutto sia giunto, già da lungo tempo a Gibilterra, ma che una sola parte del Convoglio abbia proseguito il Viaggio sino a Livorno, rimanendo le altre navi mercantili in Gibilterra per mancanza di scorta; e che fra queste rimaste in Spagna siavi la nave col carico spettante all'Istituto." Finalmente la nave arrivò a Livorno e, verso la fine del mese di febbraio del 1741, gli strumenti erano a Bologna. A riceverli era Eustachio Zanotti, il quale, nelle prime pagine del settimo volume dei registri di osservazione - indicato anche come "primo dall'uso dei nuovi strumenti inglesi" - scrive: <br><br>
            "...arrivarono finalmente in Bologna i nuovi strumenti astronomici lavorati in Inghilterra, i quali erano già stati ordinati molti anni prima vivente il Celebratissimo Sig.re Eustachio Manfredi primo Astronomo di questo Istituto. Furono aperte le casse nelle stanze dell'Assunteria, ove si riconobbero nei giorni seguenti tutti i pezzi e loro uso, e come meglio si poté si ricompose ciascuno strumento, che in tal modo poi è restato per qualche tempo in dette camere affine di lasciar comodo e agli Assunti dell'Instituto e ai Professori di appagare la loro curiosità, e di contemplare un lavoro che si può dire senza eccezione:... A dì 20 maggio furono trasportati i nuovi strumenti nelle camere dell'Osservatorio,... Ora si può dire che l'Osservatorio sia ben fornito quanto è stato mal proveduto per l'adietro, mentre viveva uno dei primi astronomi che s'abbia avuto l'Italia anzi l'Europa." <br><br>
            Ci volle più di un anno per approntare per i nuovi strumenti la camera delle osservazioni meridiane, dalla quale era stato rimosso l'antico semicircolo di Lusverg. Fu modificato il muro di sostegno dello strumento murale, rendendolo più breve ed al contempo più massiccio. Fu eretto "un piedestallo con due colonne o pilastri d'ordine dorico in quella proporzione che soddisfacesse al bisogno ed insieme all'eleganza" (140) per sostenere lo strumento dei passaggi. Fu rinnovata la lanterna che dava luce alla meridiana filare e, per maggiore ornamento del luogo fu aggiunta, ad opera di Ercole Lelli, la linea meridiana, in marmo ed ottone con l'analemma che descrive l'equazione del tempo, che ancora si ammira nel pavimento della sala [scheda 3] (141). Nel mese di agosto del 1742 gli strumenti furono finalmente installati e cominciarono le operazioni di rettificazione e messa a punto che i registri dell'archivio ci permettono di seguire nei più minuti dettagli. I tre strumenti rappresentavano il meglio di quanto si potesse disporre a quei tempi, una strumentazione che fino alla fine del secolo diciottesimo doveva rimanere tipica per l'astronomia posizionale: non a caso è questo - identico fino ai più minuti dettagli costruttivi - il modello di strumenti che ci viene proposto nelle tavole dell'Enciclopédie di Diderot e d'Alembert. Il loro costruttore, Jonathan Sisson (1690?-1747), fu collaboratore e successore di Graham e si sa che nel 1743 lavorava ancora con lui, il che lascia supporre che anche il nome di Graham possa essere legato agli strumenti bolognesi. Questi appaiono come i più antichi firmati da Sisson e la fattura del quadrante murale, tutto in ottone, suggerisce di anticipare dal 1743 al 1739 l'uso di un unico metallo nella costruzione e di attribuire a Sisson e a Graham l'introduzione di questa tecnica costruttiva, piuttosto che a John Bird (1709-1776) e a James Bradley, come invece sostiene Maurice Daumas (142). Tradizionalmente, infatti, tali strumenti avevano il lembo di ottone e l'armatura di ferro - come si può notare nel grande semicircolo murale di Lusverg - mentre l'uso di un solo metallo li poneva al riparo dalle distorsioni, prodotte in una struttura bimetallica dalle variazioni di temperatura. <br><br>
            Oltre un anno trascorse prima che Zanotti considerasse gli strumenti "abbastanza rettificati", pur se, anche in seguito, la stabilità dello strumento dei passaggi lasciasse alquanto a desiderare, come appare dai registri. Fu, finalmente, solo il 26 settembre del 1749 che si diede inizio a quella serie di osservazioni dalle quali risultò un catalogo di 413 stelle comprese nella fascia dello Zodiaco e di altre stelle maggiori sparse per il cielo. Questo può essere considerato il primo catalogo di stelle improntato a criteri moderni e fu pubblicato da Zanotti nella ristampa del 1750 della Introductio in Ephemerides di Manfredi. Le osservazioni proseguirono fino al 14 agosto 1750 e furono integrate con una rideterminazione della latitudine di Bologna - che fu trovata pari a 44o29'54", solo 1,2 secondi d'arco maggiore del vero - e con la determinazione del punto gamma, ovvero dell'intersezione tra equatore ed eclittica, corrispondente all'equinozio di primavera. Le osservazioni videro Eustachio Zanotti al quadrante murale e Giovanni Angelo Brunelliz (?-1791) allo strumento dei passaggi. Era quest'ultimo lo studioso cui dobbiamo le prime evidenze sperimentali del fatto che il calore raggiante si attenua con il quadrato delle distanze dalla sorgente - così come fa la luce - e che poi divenne matematico del re di Portogallo e fu da questi incaricato di rilevare la carta del Brasile (143). Li assisteva nelle osservazioni quell'abate Petronio Matteucci (?-1800) che sarebbe diventato a sua volta direttore della Specola bolognese, alla morte di Zanotti. Le stelle del catalogo furono osservate tutte due volte e le misure furono accettate solo quando le differenze nei tempi di passaggio non superavano il mezzo secondo di tempo e gli otto secondi d'arco nelle altezze. Le posizioni furono tutte ridotte all'equinozio del 1750, tenendo conto della precessione degli equinozi e dell'aberrazione bradleiana: fu quindi il primo catalogo nel quale si tenne conto di quest'ultimo effetto. <br><br>
            Di non minore importanza fu, come dicevamo, la determinazione della posizione del punto gamma, problema che tradizionalmente veniva affrontato cercando, prima, di definire l'epoca dei solstizi e degli equinozi e, successivamente, di stabilire la posizione delle stelle rispetto al Sole all'epoca dell'equinozio di primavera. Prima dell'introduzione dell'orologio a pendolo e del cannocchiale, questa seconda misura era quanto mai incerta, soprattutto a causa della difficoltà di trasferire con buona precisione il tempo dal giorno alla notte e della impossibilità di osservare le stelle di giorno (144). Con l'introduzione di questi strumenti - soprattutto dell'orologio a pendolo ideato da Christiaan Huygens e realizzato da Salomon de Coster a Scheveningen nel 1657 - entrambe le operazioni divennero possibili, pur se di notevole difficoltà. Nelle migliori tavole disponibili a metà del Settecento, quelle di Cassini e di Halley, le epoche dei solstizi differivano di ben 11 minuti! Manfredi "haec tabularum incommoda non tulit" ed immaginò un nuovo metodo (145). In pratica egli sostituì alle "epoche", che sono affette dalle ineguaglianze del moto del Sole, delle misure di angoli. Mentre l'epoca media, tra gli istanti in cui il Sole raggiunge la stessa altezza prima e dopo il sostizio, differisce, a causa del diseguale movimento del Sole, dall'epoca del solstizio stesso, la media delle differenze in ascensione retta tra una determinata stella ed il Sole, misurata quando il Sole ha uguale altezza, è in effetti pari alla differenza di ascensione retta che si ha il giorno del solstizio. Aggiungendo a questa 90o, se si tratta del solstizio estivo, o 270o per il solstizio invernale, si ha l'ascensione retta della stella. Questo metodo, sperimentato da Manfredi nel 1734, fu applicato da Zanotti nel 1749. Introducendo, come dicevamo, l'ulteriore raffinatezza di correggere le differenze in ascensione retta per gli effetti della aberrazione bradleyana, l'incertezza nella posizione del punto gamma fu ridotta a circa 5 secondi d'arco, pari a 2 minuti di tempo nell'epoca degli equinozi. Manfredi, come dice Zanotti nei Commentarii, non solo aveva fornito un metodo per la determinazione degli equinozi, ma aveva "aperto nuove vie per l'indagine della teoria del Sole". Era infatti diventato possibile seguire il moto del Sole stesso in ascensione retta con più precisione di quanto fosse prima possibile ottenere dalle sole osservazioni delle altezze, dato che la rifrazione atmosferica non entrava più nei conti e la dipendenza del valore assunto per l'inclinazione dell'eclittica era assai minore. <br><br>
            Si può dire che con questo si esauriscano i contributi di maggior rilievo degli astronomi bolognesi all'astronomia di posizione. L'interesse si rivolse alla fisica celeste, alla meccanica e alla teoria della gravitazione, interessi che tuttavia furono perseguiti in un quadro di progressivo impoverimento, probabilmente parallelo alla decadenza, anche culturale, della stessa città di Bologna, che precedette il periodo napoleonico.
            <br><i>Riferimenti:</i><br>
              <ol type="1" start="134">
                <li>Arch. Dip. Astron. Bologna, Registri delle osservazioni, vol. V alla data 26 maggio 1735.</li>
                <li>Arch. Dip. Astron. Bologna, Registri delle osservazioni, vol. V alla data 6 ottobre 1735.</li>
                <li>Arch. Dip. Astron. Bologna, Registri delle osservazioni, vol. V alla data 24 settembre 1735.</li>
                <li>Sunto del Chirografo papale del 1 marzo 1738, Arch. Stato Bologna, Fondo assunteria d'Istituto, Registri, vol 35, p.181. Biblioteca Comunale Archiginnasio Bologna, Fondo speciale Manfredi, III. Lettere all'Istituto delle Scienze, vol. 1734-1755 e copialettere Istituto delle Scienze, vol. 1734-1755, Arch. Stato Bologna.</li>
                <li>Manfredi a Leprotti, in data 10 settembre 1738, Biblioteca Comunale Archiginnasio Bologna, Fondo speciale Manfredi Lettere all'Istituto delle Scienze, in data 23 settembre 1738, Arch. Stato Bologna.</li>
                <li>Arch. Stato Bologna, Fondo Assunteria d'Istituto, Div. 5, n. 4, documento in data 10 dicembre 1740.</li>
                <li>Arch. Dip. Astron. Bologna, Registri delle osservazioni, vol VII alla data 16 agosto 1742.</li>
                <li>De Bononiensi scientiarum et artium Instituto atque Academia Commentarii: 1745, Tomo II, Bologna, p. 40.</li>
                <li>M. Daumas: 1953, Les instruments scientifiques aux XVIIe et XVIIIe siècles, Presses Universitaires de France, Paris, p. 235 e 305.</li>
                <li>G. A. Brunelli: 1745, Calor a flamma propagatur eadem proportione, qua lux, in De Bononiensi scientiarum et artium Instituto atque Academia Commentarii, Tomo II, pars I, Bologna, p. 367. Annotazione di E. Zanotti in Arch. Dip. Astron. Bologna, Registri delle Osservazioni, vol.VII alla data 21 giugno 1750.</li>
                <li>F. Bònoli: 1991, l'Astronomia, n. 106, p. 17.</li>
                <li>E. Zanotti, De Solstitiorum tempore definiendo, in De Bononiensi scientiarum et artium Instituto atque Academia Commentarii, Tomo II, pars I, Bologna, p. 437.</li>
              </ol>  
          </pa>
          <hr>
          <br>

          <pa id="16"><strong>16. Petronio Matteucci e Giovan Battista Guglielmini - La stazione meteorologica e l'ultimo contributo settecentesco all'astronomia</strong><br><br>
            La morte di Eustachio Zanotti avvenne nel 1782, dopo oltre quaranta anni di intenso lavoro e un numero incredibile di osservazioni del Sole, della Luna, dei pianeti, di comete e delle variazioni di luminosità delle stelle, oltre a svariate altre attività, tra cui il restauro della meridiana di San Petronio e lo studio della prospettiva (146). Gli succedette nella direzione e nella cattedra di Astronomia l'abate Petronio Matteucci, assistente alla Specola dal 1740 e valido aiutante, assieme a Giovanni Angelo Brunelli, di Manfredi e di Zanotti. Matteucci diresse la Specola per quasi vent'anni, proseguendo fedelmente il programma, oramai secolare, del calcolo e pubblicazione delle Ephemerides. Nonostante riuscisse a rinnovare ampiamente la strumentazione, con l'acquisto in Inghilterra di un orologio a pendolo compensato di Ellicott [scheda 9], un cannocchiale a grande campo di Gilbert [scheda 43], una macchina parallattica, un cannocchiale lungo e un telescopio a specchi, tutti dei londinesi Dollond [schede 37, 38, 39] - all'epoca esclusivisti nella produzione di obiettivi acromatici - la sua ricerca non si segnala particolarmente, se non con l'introduzione della meteorologia. Bologna entrò a far parte delle reti europee di osservazioni meteorologiche, proseguendo, pur se con diverse interruzioni la raccolta di dati iniziata privatamente nel 1714, dal fisico e chimico bolognese Jacopo Bartolomeo Beccari (1682-1766). La registrazione quotidiana di temperatura, pressione, venti e meteore venne eseguita dal 1782 al 1792, venendo poi ripresa dai successori di Matteucci e proseguendo senza interruzioni dal 1813 ad oggi [scheda 92]. Questo permette di documentare il clima bolognese, quasi ininterrottamente, dal XVIII secolo, cioè per quasi trecento anni (147). Da segnalare, in questo interesse di Matteucci per i fenomeni meteorologici, la sua partecipazione ad un esperimento effettuato il 27 luglio del 1752 dal medico Giuseppe Veratti (1707-1793), per dimostrare la natura elettrica dei fulmini. Questi, seguendo i consigli espressi da Benjamin Franklin (1706-1790) in una lettera del 29 luglio 1750, quasi contemporaneamente a quanto andava facendo in Francia Georges-Louis Leclerc de Buffon (1707-1788), fece collocare sul terrazzo della Specola un'asta di ferro, toccando la quale con delle chiavi, all'approssimarsi di un temporale, risentì, come accuratamente descrive in un suo scritto, degli effetti "del tutto simili a quelli della comune Elettricità" (148).<br><br>
            L'ultimo importante contributo settecentesco bolognese all'astronomia venne dall'abate Giovan Battista Guglielmini, che avrebbe dovuto essere astronomo aggiunto, ma la cui nomina Matteucci si era rifiutato di riconoscere, in quanto risalente al periodo della Repubblica Cisalpina. Professore di Matematica dell'Università, Guglielmini rinuncerà al posto di direttore della Specola offertogli nel 1802. Nel 1790 fece praticare un'apertura alla base della scala a chiocciola della torre, per prolungare fino a 29 m la caduta di un grave dalla sommità della torre stessa e misurarne la deviazione verso sud-est dalla verticale prevista da Newton, il quale nel 1679 aveva proposto un simile esperimento per verificare la rotazione terrestre. Il risultato di 4,5 mm di spostamento dalla verticale che ottenne Guglielmini fu in ottimo accordo con la deviazione prevista che era, per quell'altezza, di 3,9 mm e l'anno successivo ripeté l'esperimento utilizzando la maggiore caduta (78 m) del vano interno della Torre degli Asinelli. Nonostante fosse già stata dimostrata la rivoluzione della Terra intorno al Sole, la rotazione intorno al proprio asse non era ancora stata provata e lo stesso Galileo aveva suggerito di farne emergere l'evidenza da esperienze sulla caduta dei gravi. L'esperimento di Guglielmini fu accuratissimo in ogni dettaglio, compresa la sua esecuzione effettuata nottetempo per evitare che il passaggio di carri facesse tremare le palle di piombo che venivano lasciate cadere (149). Nonostante ciò e nonostante il risultato estremamente positivo, le sue conclusioni ebbero scarsissima risonanza, pur anticipando di 50 anni la celebre esperienza di Léon Foucault nel Pantheon di Parigi.
            <br><i>Riferimenti:</i><br>
              <ol type="1" start="146">
                <li>E. Zanotti: 1779, La meridiana del Tempio di San Petronio ..., Bologna.<br>
                  E. Zanotti: 1766, Trattato teorico-pratico di prospettiva, della Volpe, Bologna.
                </li>
                <li>E. Baiada: 1986, Da Beccari a Ranuzzi: la meteorologia nell'Accademia Bolognese nel XVIII secolo, in Le meteore e il frumento, R. Finzi (a cura di), Il Mulino, Bologna.</li>
                <li>G. Veratti: 1752, Osservazione fatta in Bologna l'anno MDCCLII de i fenomeni elettrici, della Volpe, Bologna. <br>
                  G. Tabarroni: 1966, La torre dell'Università a Bologna e l'elettricità atmosferica, Coelum, XXXIV, p. 102.
                </li>
                <li>G.B. Guglielmini: 1792, De diurno terrae motu, Bononiae. <br>
                  G. Tabarroni: 1983, Giovanni Battista Guglielmini e la prima verifica sperimentale della rotazione terrestre (1790), Angelicum, 60, p. 426. <br>
                  A. Braccesi: 1983, Un dimenticato experimentum crucis: la prova fisica della rotazione terrestre ottenuta nel 1791 da Giovan Battista Guglielmini osservando la deviazione a sud-est della verticale dei gravi in caduta libera, Giornale di Astronomia, 9, 319. <br>
                  S. De Luca: 1991, La prima verifica sperimentale della rotazione terrestre effettuata da G.B. Guglielmini a Bologna nel 1790-1791. Tesi di laurea in Astronomia, A.A. 1990/91, Università di Bologna (contiene la traduzione dell'opera citata di Guglielmini).
                </li>
              </ol>  
          </pa>
          <hr>
          <br>

          <pa id="17"><strong>17. Ottocento e Novecento - Dalla decadenza culturale alla costruzione della prima cupola di Loiano e alla realizzazione dello specchio a tasselli</strong><br><br>
            Dopo la morte di Petronio Matteucci ben due direttori si succedettero nel giro di un anno, Girolamo Saladini di Lucca (1731-1813) e il già ricordato Giovan Battista Guglielmini di Bologna, rinunciando, tuttavia, entrambi all'incarico. Se siano state queste rinunce a dare inizio ad un lungo periodo di decadenza culturale della Specola o se sia stata proprio l'atmosfera, scarsamente stimolante da un punto di vista scientifico, a suggerirle, non è facile da dire. Resta tuttavia il fatto che, come ricorderà Michele Rajna (1854-1920), che ne sarà il direttore dal 1903 al 1920, durante tutto l'Ottocento si susseguirono numerose testimonianze dello stato di abbandono in cui versava l'astronomia a Bologna. Nel 1802 Barnaba Oriani (1752-1832), direttore della Specola di Milano, inviato a Bologna per ordine della Repubblica Italiana, trova "l'Astronomia quasi abbandonata"; nel 1840 l'astronomo viennese Karl Littrow (1811-1877) scrive della Specola bolognese: "in generale il tutto è paragonabile a un antico edifizio, il quale offre più soggetto di studio all'archeologo che all'astronomo"; il direttore dell'Osservatorio di Bordeaux, G. Rayet (1839-1906), nel 1878, nel descrivere le specole italiane per conto del governo francese, chiude il capitolo relativo a Bologna con queste parole: "l'Observatoire de Bologne n'est plus qu'une sort de Musée où la poussière et la rouille rougent quelques apparails historiques" (150) e poco più tardi Pietro Tacchini (1838-1905) constata che "dal 1874 in poi l'abbandono delle macchine e il disordine sempre crescente nell'Osservatorio han fatto sì che in oggi tutti gli strumenti sono inservibili per vere osservazioni astronomiche" ed esprime l'auspicio che "l'Osservatorio non venisse dimenticato e lasciato nello stato indecente in cui ora si trova" (151).<br><br>
            Numerosi tentativi furono esperiti sia dalle autorità locali, che da quelle nazionali, che dalla comunità astronomica, per risollevare le sorti dell'astronomia bolognese. Barnaba Oriani offrì la direzione della specola a Giuseppe Piazzi (1746-1826), già direttore dell'Osservatorio di Palermo e a J.G.F. Bohnenberger (1765-1831), astronomo di Tübingen, ma né l'uno né l'altro accettarono. Accettò invece Ottaviano Fabrizio Mossotti (1791-1863) matematico, fisico e astronomo di gran merito, ma la nomina offertagli dal cardinale Opizzoni nel 1835 non venne ratificata dal governo pontificio, a causa delle sue idee liberali e della sua partecipazione alle congiure milanesi del 1821. Così, nonostante la presenza nella specola di abili astronomi, come Franceso Bertelli (1794-1844), Gaetano Ceschi (?-1845) e Domenico Piani (1782-1870), l'attività si ridusse alla compilazione delle sole Ephemerides, la cui pubblicazione cessò, tuttavia, nel 1844, resa inutile dal grande sviluppo delle analoghe pubblicazioni redatte a Berlino, Londra e Parigi. <br><br>
            Questo lungo periodo di decadenza venne interrotto solamente per pochi anni durante le brevi direzioni di Pietro Caturegli (1786-1833), di Ignazio Calandrelli (1792-1866), di Lorenzo Respighi (1824-1899) e di Jacopo Michez (1839-1873). La strumentazione venne moderatamente rinnovata con l'acquisizione di un quadrante mobile di Mégnié (a. fine XVIII sec.), che aveva vinto un premio all'Academié des Sciences di Parigi [scheda 15], di uno strumento dei passaggi di Reichenbach, Utzschneider und Liebherr [scheda 20] - installato nella Sala meridiana al posto dell'ormai secolare strumento di Sisson - e di un cerchio meridiano di Ertel & Sohn [scheda 22]. Questo cerchio meridiano di buona fattura, nonostante necessitasse della massima stabilità, venne posto nella torre a ben 37 m di altezza dal suolo, il che ne rese difficile e poco accurato l'utilizzo, tanto che Respighi finirà per usarlo esclusivamente come strumento zenitale. <br><br>
            "Il Respighi - scriverà Giovanni Schiaparelli (1835-1910) - di cui tutti noi astronomi italiani veneriamo la memoria, con gli scarsi mezzi allora esistenti nel quasi abbandonato Osservatorio e con gli altri che seppe presto procurarsi, trovò modo di fare importanti scoperte: tre comete portano il suo nome (1862 IV, 1863 III e 1863 V, nota di Rajna, op. citata) e le sue ricerche teoretiche sull'Ottica, le sue determinazioni di latitudine e di magnetismo terrestre, l'inizio delle sue osservazioni sulla scintillazione delle stelle, le prime applicazioni del suo metodo speciale di osservare le stelle zenitali per via di riflessione nel bagno a mercurio, i suoi lavori di Climatologia bolognese, mostrano quanto si possa fare con poca suppellettile da un uomo veramente animato da spirito scientifico". Trasferitosi nel 1865 Respighi alla direzione del pontificio Osservatorio del Campidoglio a Roma per non aver voluto prestare giuramento al nuovo sovrano d'Italia, tennero provvisoriamente la direzione il bolognese Alessandro Palagi (1811-1889) e il ravennate Antonio Saporetti (1821-1900), fino alla nomina del padovano Jacopo Michez, che si occupò di meccanica celeste, con alcuni studi sulle perturbazioni indotte dai pianeti sulla cometa di Biela, di magnetismo terrestre e delle sue variazioni durante le eclissi solari. La sua morte immatura lasciò nuovamente scoperta la direzione della Specola. <br><br>
            "L'astronomia rimase rappresentata in Bologna - scriverà Rajna (152) - dall'ingegno potente, originale (se non del tutto calmo e ordinato) e dalla vasta dottrina di Quirico Filopanti, il quale non appartenne mai all'Osservatorio e dopo il 1864 non ebbe più, per motivi che gli fanno onore, una posizione ufficiale nell'Università". Giuseppe Barilli (1812-1894) - lo pseudonimo Quirico Filopanti fu da lui stesso scelto nel 1837 - meccanico e fisico, aveva fatto parte della Costituente della Repubblica Romana e Garibaldi, con cui aveva combattuto nel Trentino, lo chiamava suo "maestro e professore dell'infinito". Caduta la Repubblica si era rifugiato in Inghilterra dove ritornò nel 1861 per ricoprire la cattedra di Meccanica e Fisica all'Università di Bologna, che già aveva ottenuto nel 1848. Da questa cattedra fu tuttavia nuovamente allontanato nel 1864, essendosi rifiutato di prestare giuramento al nuovo governo. La Specola si ridusse, negli ultimi anni del secolo e nei primi del successivo, a compiere le sole osservazioni meteorologiche, fino alla nomina alla direzione del già ricordato Michele Rajna, allievo di Schiaparelli. "Nominato io sottoscritto direttore e titolare della cattedra di Astronomia in febbraio del 1903 - scrive Rajna al Rettore della Regia Università di Bologna nel 1906 - ho naturalmente studiato da vicino le condizioni dell'Osservatorio...è da respingersi assolutamente l'idea di nuovi impianti nella vecchia torre...Ma se si vuole - come si deve volere a Bologna - un vero Laboratorio astronomico, una Specola cioè dove si facciano osservazioni realmente utili e dove si possa tener dietro ai progressi della scienza, la sede attuale deve essere abbandonata". La nuova sede suggerita da Rajna era la Villa Aldini, a 250 m sul livello del mare. Il progetto, iniziato con l'acquisto di uno strumento dei passaggi di Bamberg, non fu condotto a termine per il sopravvenire di una malattia e quindi della sua morte immatura, nel 1920. <br><br>
            Gli succedeva Guido Horn-d'Arturo (1879-1967), già suo assistente dal 1912, il quale continuò l'iniziativa del predecessore per l'erezione di una stazione osservativa sull'Appennino bolognese. Nel 1915 Adolfo Merlani, appassionato astrofilo e già assistente alla cattedra di Analisi Matematica, aveva donato all'Università di Bologna un ettaro e un quarto di un suo terreno sul Monte Donato (240 m s.l.m.), affinché vi venisse costruita una stazione osservativa. Purtroppo il terreno si era rivelato in buona parte riportato per antiche fortificazioni e quindi franoso: il progetto venne così abbandonato. Tuttavia, nel 1925 la vedova Merlani lasciò all'Osservatorio la cospicua somma di trecentomila lire, per onorare la memoria del marito con l'acquisto di un grande telescopio. Horn-d'Arturo iniziò allora le trattative con la ditta Karl Zeiss di Jena per la costruzione di un telescopio riflettore da 60 cm di diametro (F/3,5), di ottima qualità. Lo strumento arrivò a Bologna nel luglio 1933, racchiuso in nove casse del peso complessivo di 60 quintali. Nel frattempo l'amministrazione universitaria aveva acquistato due ettari di terreno sul monte Orzale, a 800 m sul livello del mare, presso il paese di Loiano, a circa 40 km da Bologna. Il 15 novembre 1936 fu inaugurata la nuova stazione osservativa e il 21 dicembre dello stesso anno fu effettuata la prima fotografia con il nuovo telescopio. Prima del riflettore Zeiss era stato acquistato un piccolo equatoriale di Watson e Conrady da 15 cm, poi utilizzato come cannocchiale di guida del riflettore Zeiss, e un astrografo da 14 cm di apertura. <br><br>
            L'osservatorio possedeva, dalla fine del secolo precedente, un cannocchiale di Steinheil di 162 mm di apertura e 260 cm di lunghezza focale [scheda 48], provvisoriamente installato su di una montatura in legno da Tacchini, che lo aveva utilizzato per osservare in India il passaggio di Venere sul disco solare. L'obiettivo di questo cannocchiale lo troveremo montato sul telescopio di guida del rifrattore Zeiss. Merito indiscusso di Horn-d'Arturo - oltre alla completa rivitalizzazione della Specola bolognese e al suo rinnovato inserimento nei circuiti internazionali della ricerca - fu, senza alcun dubbio, l'idea di ovviare alla difficoltà di lavorare otticamente superfici di grandi dimensioni mediante la realizzazione di uno "specchio a tasselli". Praticamente la stessa tecnica utilizzata dagli americani in questi ultimi anni con il Multi Mirror Telescope e con il telescopio Keck, consistente nel comporre una grande superficie riflettente utilizzando numerosi piccoli "tasselli" di identica curvatura sferica (153). Il primo specchio realizzato da Horn-d'Arturo misurava 1 m di apertura e 10,5 m di lunghezza focale e fu collocato nella sala superiore della torre - l'attuale "Sala della Torretta" nel museo - in corrispondenza di un foro di 1,2 m praticato nel tetto fin dal 1725 e che serviva per compiere osservazioni zenitali con i lunghi tubi cannocchiali. <br><br>
            Per la realizzazione del secondo specchio, costituito da 61 tasselli, per un totale di 180 cm di apertura, furono invece traforati quattro piani della torre, sotto alla piccola cupola a ponente in cui era stato alloggiato il cerchio meridiano di Ertel & Sohn, ottenendo un cilindro di 24 m di altezza e 2 m di diametro. Mediante questo strumento - recentemente ripristinato nella sua sede [scheda 50] - e con la collaborazione di Giovanni Battista Lacchini e dei tecnici della Specola, Aldo Galazzi e Orfeo Fusi Pecci si ottennero diverse decine di migliaia di esposizioni fotografiche, compiendo una rassegna sistematica del cielo zenitale di Bologna. Nei 6 minuti e 45 secondi in cui la lastra - usualmente una "Cappelli ultrasensibile" - era in grado di seguire il moto del cielo, si riuscivano a fotografare stelle fin oltre la diciottesima magnitudine e vennero così scoperte una decina di nuove variabili. Tra le lodevoli iniziative di Horn-d'Arturo vanno segnalate la sua cura per la biblioteca, sia quella contemporanea che quella storica - da lui notevolmente ampliata - il salvataggio di gran parte della strumentazione storica e la fondazione della rivista di divulgazione astronomica Coelum, il cui primo numero uscì nel gennaio del 1931 e che ha sospeso le pubblicazioni dopo 55 anni, nel 1986. Con la fine della direzione di Horn-d'Arturo, avvenuta nel 1954, possiamo considerare conclusa la nostra storia, essendoci portati troppo vicino ai contemporanei e quindi troppo vicino a momenti di vita, astronomica e non, vissuta dagli autori, il che ci condurrebbe quindi a scrivere di cronaca e non più di storia.
            <br><i>Riferimenti:</i><br>
              <ol type="1" start="150">
                <li>C. André, G. Rayet, A. Angot: 1878, L'astronomie pratique et les Observatoires en Europe et en Amérique. Cinquième partie: Observatoires d'Italie, Gauthier-Villars, Paris, pp. 67-84.<br>
                  "l'Osservatorio non è più che una specie di Museo dove la polvere e la ruggine corrodono alcuni strumenti storici."
                </li>
                <li>M. Rajna: 1906, Sulle condizioni dell'Osservatorio della R. Università di Bologna e idee fondamentali per il progetto di una nuova specola da stabilirsi sulla collina dell'Osservanza presso Bologna, Relazione al Rettore della R. Università di Bologna, Bologna.</li>
                <li>G.Parmeggiani, F.Bònoli: 1995, Quirico Filopanti: una singlare figura di astronomo nella Bologna dell'Ottocento, in Atti del Convegno Gli Osservatori Astronomici a le Istituzioni Astronomiche in Italia, Società Astronomica Italiana, in stampa. <br>
                  M. Rajna: op. cit., p. 12.
                </li>
                <li>G. Horn-d'Arturo: 1932, Strumenti e progressi dell' Astronomia, Coelum, II, p.25<br>
                  G. Horn-d'Arturo: 1932, Telescopi dell'avvenire, Coelum, II, p.49. <br>
                  G. Horn-d'Arturo: 1932, Telescopi dell'avvenire e specchi a tasselli, Coelum, II, p.121. <br>
                  G. Horn-d'Arturo: 1935, Il cielo fotografato con lo specchio a tasselli, Coelum, V, p. 233. <br>
                  G. Horn-d'Arturo: 1952, Lo specchio a tasselli dell'Osservatorio astronomico universitario di Bologna, Coelum, XX, p.65. <br>
                  G. Horn-d'Arturo: 1955, Il compiuto specchio a tasselli di metri 1,80 d'apertura collocato nella torre dell'Osservatorio astronomico universitario di Bologna, Coelum, XXIII, p. 65. <br>
                  L. Jacchia: LV 1978, Forefathers of the MMT, Sky and Telescope, p. 100.
                </li>
              </ol>  
          </pa>
          <hr>
          <br>
        </div>
        
      </div>
    </section>
  </main>  

  <a href="#" class="back-to-top d-flex align-items-center justify-content-center">^</a>
  
  <!-- Vendor JS Files -->
  <script src="assets/vendor/purecounter/purecounter_vanilla.js"></script>
  <script src="assets/vendor/bootstrap/js/bootstrap.bundle.min.js"></script>
  <script src="assets/vendor/glightbox/js/glightbox.min.js"></script>
  <script src="assets/vendor/isotope-layout/isotope.pkgd.min.js"></script>
  <script src="assets/vendor/swiper/swiper-bundle.min.js"></script>
  <script src="assets/vendor/waypoints/noframework.waypoints.js"></script>
  <script src="assets/vendor/php-email-form/validate.js"></script>

  <!-- Template Main JS File -->
  <script src="assets/js/main.js"></script>
  
</body>

</html>  
