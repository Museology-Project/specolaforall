<!DOCTYPE html>
<html lang="ENG">

<head>
  <meta charset="utf-8">
  <meta content="width=device-width, initial-scale=1.0" name="viewport">

  <title>Specola Museum</title>
  <meta content="" name="description">
  <meta content="" name="keywords">

  <!-- Favicons -->
  <link href="assets/img/favicon.png" rel="icon">
  <link href="assets/img/apple-touch-icon.png" rel="apple-touch-icon">

  <!-- Google Fonts -->
  <link href="https://fonts.googleapis.com/css?family=Open+Sans:300,300i,400,400i,600,600i,700,700i|Raleway:300,300i,400,400i,500,500i,600,600i,700,700i|Poppins:300,300i,400,400i,500,500i,600,600i,700,700i" rel="stylesheet">

  <!-- Vendor CSS Files -->
  <link href="assets/vendor/animate.css/animate.min.css" rel="stylesheet">
  <link href="assets/vendor/bootstrap/css/bootstrap.min.css" rel="stylesheet">
  <link href="assets/vendor/bootstrap-icons/bootstrap-icons.css" rel="stylesheet">
  <link href="assets/vendor/boxicons/css/boxicons.min.css" rel="stylesheet">
  <link href="assets/vendor/glightbox/css/glightbox.min.css" rel="stylesheet">
  <link href="assets/vendor/swiper/swiper-bundle.min.css" rel="stylesheet">

  <!-- Template Main CSS File -->
  <link href="assets/css/style.css" rel="stylesheet">

  <!-- =======================================================
  * Template Name: Eterna - v4.7.1
  * Template URL: https://bootstrapmade.com/eterna-free-multipurpose-bootstrap-template/
  * Author: BootstrapMade.com
  * License: https://bootstrapmade.com/license/
  ======================================================== -->
</head>

<body>

  <!-- ======= Header ======= -->
  <header id="header" class="d-flex align-items-center">
    <div class="container d-flex justify-content-between align-items-center">

      <div class="logo">
        <h1><a href="indexeng.html">Specola Museum</a></h1>
      </div>

      <nav id="navbar" class="navbar">
        <ul>
          <li><a class="active" href="indexeng.html">Home</a></li>
          <li><a href="storiaeng.html">History</a></li>
          <li><a href="tourcompleng.html">Complete Tour</a></li>
          <li><a href="pubblicazionieng.html">Publications</a></li>
          <li><a href="torretta.html">IT</a></li>
        </ul>
        <i class="bi bi-list mobile-nav-toggle"></i>
      </nav><!-- .navbar -->

    </div>
  </header><!-- End Header -->

  <main id="main">

    <!-- ======= Services Section ======= -->
    <section id="services" class="services">
      <div class="container">
        <div id="menuindextour">
          <hr><h3>Index</h3>
          <pa>
            <br>
            <strong><a href="horneng.html">Sala Horn d'Arturo</a></strong><br><br>
            <strong><a href="meridianaeng.html">Sala Meridiana</a></strong><br><br>           
            <strong><a href="globieng.html">Sala dei Globi</a></strong><br><br>
            <strong>Sala della Torretta</strong><br><br>
            <ul id="index">
              <li><a href="#54">Macchina per gli obiettivi di G. Campani di E. Lelli</a></li>
              <li><a href="#55">Cannocchiale germanico da 8 piedi</a></li>
              <li><a href="#56">Tubi telescopici</a></li>
              <li><a href="#57">Cannocchiale da 11,6 piedi di G. Montanari</a></li>
              <li><a href="#58">Quadrante mobile di P. Mégnié</a></li>
              <li><a href="#59">Circolo meridiano di Ertel & Sohn</a></li>
              <li><a href="#60">Cannocchiale galileiano</a></li>
              <li><a href="#61">Cannocchiale da 14 piedi di M.A. Cellio</a></li>
              <li><a href="#62">Cannocchiale da c. 1,5 piedi attribuito a G. Campani</a></li>
              <li><a href="#63">Cannocchiale da 10,5 piedi di G. Campani</a></li>
              <li><a href="#64">Cannocchiale da 22 piedi di G. Campani</a></li>
              <li><a href="#65">Obiettivo da 33 piedi di G. Campani</a></li>
              <li><a href="#66">Micrometro a fili mobili secondo Marinoni di J. Scherer</a></li>
              <li><a href="#67">Micrometro a sbarre di D. Lusverg</a></li>
              <li><a href="#68">Telescopio gregoriano di J. Sisson</a></li>
              <li><a href="#69">Macchina equatoriale di G. Adams</a></li>
              <li><a href="#70">Telescopio rifrattore da 8 piedi con obiettivo acromatico di Dollond</a></li>
              <li><a href="#71">Telescopio parallattico da 3 piedi con obiettivo acromatico di Dollond</a></li>
              <li><a href="#72">Telescopio gregoriano di Dollond</a></li>
              <li><a href="#73">Micrometro oculare di Dollond per il telescopio rifrattore da 8 piedi</a></li>
              <li><a href="#74">Micrometro obiettivo o eliometro di Dollond per il telescopio parallattico da 3 piedi</a></li>
              <li><a href="#75">Micrometro circolare di G.B. Amici per il telescopio parallattico da 3 piedi di Dollond</a></li>
              <li><a href="#76">Telescopio herscheliano di G.B. Amici</a></li>
              <li><a href="#77">Astuccio di compassi di D. Lusverg</a></li>
              <li><a href="#78">Compassi da disegno</a></li>
              <li><a href="#79">Astuccio di strumenti matematici di N. Bion</a></li>
              <li><a href="#80">Anello astronomico di N. Bion</a></li>
              <li><a href="#81">Compasso di proporzione da dodici pollici</a></li>
              <li><a href="#82">Compasso di proporzione e regoli da sei pollici</a></li>
              <li><a href="#91">Strumento dei passaggi di V.F. Stancari</a></li>
              <li><a href="#92">Cerchio moltiplicatore di Reichenbach, Utzschneider und Liebherr</a></li>
              <li><a href="#93">Cannocchiale a grande campo di Gilbert & C.</a></li>
              <li><a href="#94">Cannocchiale di T. Harris & Son</a></li>
              <li><a href="#95">Squadra da cannoniere</a></li>
              <li><a href="#96">Calibro per esterni ed interni</a></li>
            </ul>
          </pa>
          <hr>
          <br>

        </div>

        <div id="maincontent">
          <br>
          <br>
          <h3 class="section-title">Sala della Torretta</h3>
          <video src="assets/img/items/sala torretta video.mp4" width="500px" controls></video>
          <br>
          <hr>
          <br>
          <pa>
            <strong>Sei al quinto piano della torre. Questo è l'elenco degli oggetti che incontrerai in questa sala.</strong>
          </pa>
          <br>
          <hr>
          <br>

          <img src="assets/img/items/70.jpg" width="250px" id="54">
          <br>
          <br>
          <pa><strong>Macchina per gli obiettivi di G. Campani di E. Lelli</strong><br><br>
            Bologna, 1752<br>
            Ercole Lelli (Bologna 1702-1766) <br>
            Legno di abete rosso<br>
            Lunghezza da 720 a 980 cm<br><br>
            Il bolognese Prospero Lambertini, divenuto papa col nome di Benedetto XIV, acquistò a Roma, nel 1747, l’intero laboratorio di Giuseppe Campani dalle figlie che ne avevano proseguito l’attività e lo donò all’Istituto delle Scienze. Gran parte dei cimeli di Campani, che comprendono, fra l’altro, centinaia di forme metalliche per tutte le fasi della lavorazione dei vari tipi di lenti e una dozzina di straordinarie lenti di varia lunghezza focale e firmate dall’autore, è oggi conservata presso il Museo di Fisica dell’Università di Bologna. In occasione del dono, Ercole Lelli costruì una macchina, per il montaggio degli obiettivi a lunga focale di Campani, che veniva eretta nel cortile allora esistente a sud della torre. <br><br>
            Nei Commentari dell’Istituto delle Scienze (Tomo III, 1755, p. 19) si trova la seguente citazione che ricorda il dono del Papa e descrive la macchina di Lelli: “…Benedictus XIV ad omnes, quaecumque se darent, occasiones intentus, hanc arripuit: elaboratissima vitra, et lentes Campanae pulcherrimas,…,in Institutum invehi jusserat, & dioptricae officinam costituerat. Hic illum non fugit de Specula; duasque ex objectivis Campanae lentibus longe pulcherrimas, & foci distantia insignes, ad eam deferri jussit, quibus astronomi in subtilioribus capessendis observationibus, uti opus esset, uterentur. Egregium sane munus; nam lentes tales numquam antea bononiensis Specula obtinuerat. Quo etiam machinam condidit commodissimam, expeditissimamque, qua telescopia quaeque vel longissima possint dirigi. Longiora tamen quam quae memoratis modo lentibus componuntur, locus non capit. Haec adhuc ad Astronomiam accesserunt.” <br><br>
            La macchina di Lelli non è nominata esplicitamente negli inventari, tuttavia in una delle note manoscritte di Eustachio Zanotti all’inventario del 1746 (rivisto dopo il 1757) sono nominati i tubi di legno per l’obiettivo di Campani da 11 piedi, per quello da 22 piedi e per un imprecisato obiettivo da 30 piedi, lunghezza assai simile alla lente di Campani rimastaci da 33 piedi. Tubi quadrati di legno, tutti di identica fattura, corrispondenti alle specifiche di cui sopra, ed alcuni accessori ad essi relativi, sono stati rintracciati e vengono qui elencati: <br><br>
            Montaggio per l’obiettivo da 10,5 piedi: non trovato. Si è trovata tuttavia una lente obiettivo da 12,5 piedi bolognesi di focale (c. 480 cm), con scritto Joseph Bruni Bononiae f. A. 1767 / p. 12 [Inv. MdS-29]. Nell’inventario del 1746 e nella Nota del 1749 sono nominate due lenti di Bruni: questa e un’altra con lunga iscrizione, conservata presso il Museo di Fisica e datata 1771. A Giuseppe Bruni, meccanico dell’Istituto delle Scienze, erano state affidate, alla morte di Ercole Lelli, le attrezzature di Campani donate all’Istituto. Per dimostrare la propria competenza e lo stato di efficienza delle macchine Bruni era tenuto ad eseguire annualmente un obiettivo, con tali macchine, alla presenza delle autorità accademiche. <br><br>
            Montaggio per l’obiettivo da 22 piedi [Inv. MdS-2]: è costituito da due tubi quadrati con il lato esterno di 9 cm, lunghi, rispettivamente, 381 cm e 409 cm. Dal tubo più corto sporge per 38 cm un tubo a sezione circolare di 0,8 cm di diametro esterno, che si può inserire in una delle estremità del tubo piu lungo, ottenendo un lunghezza complessiva di 790 cm, pari a circa 20,8 piedi bolognesi. All’estremo libero del tubo più lungo si adatta un porta obiettivi [Inv. MdS-63] atto a ricevere l’obiettivo di Campani da 22 piedi. Esso viene assicurato al tubo con un gancio che trova in questo un’asola di ottone. All’estremo libero del tubo più corto si adatta un tubo di cartone [Inv. MdS-133°], munito di una ghiera di legno nero, che porta ad incastro un cannello oculare [Inv. MdS-62], lungo 18,6 cm, che montava una lente di 3,2 cm di diametro e circa 10 cm di lunghezza focale, come si può giudicare dalla distanza fra la sede delle lente ed il diaframma di campo. Con tale oculare l’ingrandimento risultava quasi 80 volte ed il campo di vista era di 26 primi d’arco. A 370 cm dall’estremità oculare, quindi dal tubo più corto, sporge un’asola di ottone, che doveva servire da punto di sospensione del telescopio. <br><br>
            Montaggio per l’obiettivo da 30 piedi circa [Inv. MdS-1]: vi sono quattro tubi quadrati, che entrano uno nell’altro ad incastro. I lati esterni sono, rispettivamente, di 12, 11, 9 e 7 cm e le lunghezze di 251, 536, 536 e 536 cm, per una lunghezza complessiva di 18,6 m. Se l’introduzione relativa doveva essere di almeno 60 cm, come pare indicato dai segni di introduzione esistenti sul secondo e quarto tubo, allora la lunghezza massima utile si riduceva a 16,8 m, pari a 44 piedi bolognesi. La lunghezza di 33 piedi si raggiungeva d’altronde, anche con il solo impiego degli ultimi tre tubi. <br><br>
            I primi tre tubi hanno una fasciatura di rinforzo dal lato oculare per reggere la sollecitazione dei tubi introdotti. L’ultimo tubo riceve all’estremo oculare un tubo di cartone [Inv. MdS-191] con una ghiera filettata di 55 mm di diametro, cui si possono fissare due cannelli oculari, ora privi di lenti, uno di circa 10 cm di focale [Inv. MdS-192] e l’altro [Inv. MdS-36], mancante della sezione che portava il diaframma di campo, di circa 12 cm. Il massimo ingrandimento, con la massima lunghezza raggiungibile sarebbe stato 196 volte e, con l’obiettivo da 33 piedi, di 129 volte. Non si sono ritrovati i montaggi per alcuno degli obiettivi maggiori. Rimane il cannello telescopico porta oculari, costituito da tre tubi in cartone colorato con ghiere in legno nero, lunghi, rispettivamente, 41, 42 e 30,5 cm e aventi un diametro di 5,5, 6 e 7 cm [Inv. MdS-133°,b,c]. Si può immaginare che la macchina di Lelli fosse simile a quella raffigurata nella tavola VIII del volume di Francesco Bianchini Hesperi et Phosphori nova Phaenomena sive observationes circa planetam Veneris, edito a Roma nel 1728, anch’essa composta di tubi a sezione quadrata. Sono state in effetti ritrovate alcune carrucole ed un contrappeso che potrebbero aver fatto parte di una macchina del genere. Nel 1985 è stato ripristinato il montaggio della macchina – utilizzando i tubi realizzati per l’obiettivo di Campani da 22 piedi [scheda 29] – costruendo un nuovo albero di sostegno ed una balestra per evitare la flessione del cannocchiale. E’ stato parimenti ricostruito su un sostegno dell’epoca [Inv. MdS-61] il sistema di puntamento e guida a pantografo, utilizzando la descrizione fatta da Christiaan Huygens di una strumentazione analoga (tavola XXXI del primo volume dell’Opera Varia edita da J. Vander nel 1724).
          </pa>
          <hr>
          <br>

          <img src="assets/img/items/113.jpg" width="250px" id="55">
          <br>
          <br>
          <pa><strong>Cannocchiale germanico da 8 piedi</strong><br><br>
            Germania, 1702<br>
            Autore ignoto<br>
            Tubo in cartone con custodia in legno [Inv. MdS-40], tubo in latta [Inv. MdS-162] <br>
            Lunghezza tubo 276 cm, diametro 9 cm<br>
            Lente obiettiva (attribuizione incerta) [Inv. MdS-31]: lunghezza focale 350 cm, diametro 6,7 cm<br><br>
            Una lettera di Manfredi a Marsili, in data 10 gennaio 1702, ricorda come alcuni strumenti, tra cui un sestante ligneo e due cannocchiali, fossero stati consegnati allo stesso Manfredi da Filippo, fratello di Marsili. Sia l’inventario degli strumenti della Specola Marsiliana del 1703, che l’Instrumentum donationis del 1712 menzionano due cannocchiali germanici: “Telescopium aliud Germanicum incerti Artificis, duobus convexis perspicillis, tubo ferreo pedum Bonon. 7 unc. 3, litera A distinctum. Huic etiam suus est tubus chartaceus, thecae ligneae inclusus, quae eodem charactere  artier, intra quem duae oculares lentes aliae repositae sunt, terrestribus objectis inspiciendis. Aliud eadem forma, structura, & magnitudine Telescopium, litera B insignatum, cui tubus quoque alter chartaceus convenit, capsula  artier lignea, eodem Charactere B distincta, conclusus, cum ocularibus duobus ad usum antea dictum.” <br><br>
            Resta uno solo dei due tubi in cartone, completo della custodia in legno tornito. Il tubo allungabile superstite, verdastro, a sei tiraggi (lungo 61 cm chiuso) non pare deteriorato dall’uso, il che fa pensare che i due cannocchiali siano giunti nuovi a Manfredi e che, inoltre, il tubo rimastoci sia stato poco usato. Anche dei due tubi di latta, di cui i cannocchiali venivano di norma forniti per renderne più agile l’uso, ne resta solo uno – con ogni verosimiglianza quello dell’unico dei due cannocchiali rimastici, lungo 276 cm, pari a 7,3 piedi bolognesi – chiuso con un tappo a vite all’estremo obiettivo, identificabile dal progressivo allargarsi dei due diaframmi esistenti all’interno del tubo. Rimane, inoltre, un obiettivo senza scritte (diametro 67 mm, spessore al bordo 5 mm, e focale 350 cm), in vetro verdastro, con pochissime bolle, delle quali una piuttosto grande, il quale, come diametro, si adatterebbe al montaggio ancora esistente sul tubo allungabile. Pare, tuttavia, di focale troppo lunga per lo strumento, sebbene non si sia potuto avere un riscontro oggettivo della lunghezza del cannocchiale, essendo risultato impossibile aprire il tubo. Tale lente, peraltro, bene si adatta alla lunghezza di due tubi telescopici [seguente] in cartone pressato, che potrebbero essere parte del lungo “tubus chartaceus” del cannocchiale da 11,6 piedi di Geminiano Montanari. L’oculare aveva 69 mm di focale ed era costituito da una lente di 52 mm di diametro, il campo era limitato a 31 mm da un diaframma. La distanza della lente oculare dal foro per l’occhio era 44 mm.
          </pa>
          <hr>
          <br>

          <img src="assets/img/items/71.jpg" width="250px" id="56">
          <br>
          <br>
          <pa><strong>Tubi telescopici</strong><br><br>
            Fine XVII sec.? <br>
            Autore e località sconosciuti<br>
            Cartone pressato<br>
            Lunghezza 240 cm +120 cm, diametro 12 cm<br><br>
            Si tratta di due tubi in cartone pressato, di costruzione probabilmente tardo-secentesca, dei quali non vi è traccia negli inventari. Si può supporre che fossero usati come montaggio per alcune lenti. Alle estremità vi sono segni di una giuntura in carta fatta allo scopo di unirli e trasformarli in un unico tubo. Il tubo più lungo è infatti formato da due tubi di lunghezza inferiore uniti col sistema ora descritto. La lunghezza complessiva di circa 345 cm, tenuto conto dell’innesto, coincide con la lunghezza focale dell’obiettivo senza scritte (diametro 67 mm, spessore al bordo 5 mm, e focale 350 cm), in vetro verdastro, con pochissime bolle, delle quali una piuttosto grande, attribuito, con qualche incertezza, al superstite dei due cannocchiali germanici da 8 piedi [precedente]. Potrebbero però esistere altri tubi ora scomparsi e questo lascerebbe il campo all’ipotesi che si tratti di parte del lungo “tubus chartaceus” del cannocchiale di Montanari da 11,6 piedi (450 cm) [seguente].
          </pa>
          <hr>
          <br>

          <img src="assets/img/items/72.jpg" width="250px" id="57">
          <br>
          <br>
          <pa><strong>Cannocchiale da 11,6 piedi di G. Montanari</strong><br><br>
            Bologna, 1666<br>
            Geminiano Montanari (Modena 1633-1687) <br>
            Tubo in cartone pressato (non ritrovato) <br>
            Lente obiettivo: lunghezza focale 450 cm, diametro 6,9 cm<br><br>
            “Telescopium quator perspicillis convexis, tubo chartaceo, sed eo usu attrito. Longitudo Telescopii pedum 11 unc. 7, quamquàm tubus in majorem multo’ longitudinem producitur. Hoc etiam theca lignea custoditur.” Così si trova scritto negli atti della donazione marsiliana del 1712 riguardo al lungo cannocchiale di Montanari, astronomo e matematico. Tale tubo, oggi non più ritrovato, non appare neanche negli inventari posteriori. Vi era però nella torretta della Specola, fin dal 1746, “Una scatola con diverse lenti, Cristalli e Vetri di diverse grandezze, e misure”. Una delle note manoscritte di Eustachio Zanotti all’inventario del 1746 (rivisto dopo il 1757) ricorda come questa scatola di lenti fosse stata data ad Ercole Lelli, dopo che lo stesso Zanotti, avendone riscontrato il contenuto, aveva ritenuto che solo “un obbiettivo del Montanari” valesse la pena di essere conservato. Da allora in poi l’obiettivo è sempre nominato negli inventari: Ceschi, nel 1843, precisa che era da 19 palmi e mezzo e fatto a Bologna l’anno 1666. In effetti è stato rintracciato nella Specola un obiettivo in vetro verdastro, con molte bolle e dal bordo irregolare (diametro 69 mm, spessore al bordo 3 mm, lunghezza focale 450 cm) che porta la scritta Geminianus Montanarius Bononiae 1666 (Au P. Anian) Pal 19 ½. La lunghezza focale corrisponde a 11 piedi e 9 once, molto vicina, quindi, a quella data per il cannocchiale di cui sopra, del quale si può quindi supporre che fosse l’obiettivo. Conforta in questo giudizio il fatto che nel 1712 il tubo fosse descritto come molto usato. Sono stati rintracciati, peraltro, due tubi in cartone pressato, per una lunghezza complessiva di circa 345 cm, che potrebbero essere parte del lungo “tubus chartaceus” di questo cannocchiale [precedente].
          </pa>
          <hr>
          <br>

          <img src="assets/img/items/73.jpg" width="250px" id="58">
          <br>
          <br>
          <pa><strong>Quadrante mobile di P. Mégnié</strong><br><br>
            Parigi, 1779<br>
            Pierre (?) Mégnié (a. fine XVIII sec.) <br>
            Ottone e ferro<br>
            1 cannocchiale<br>
            Raggio 97 cm<br><br>
            Antonio Cagnoli (Zante 1743-1816), diplomatico della Repubblica Veneta, aveva fondato una specola privata a Verona, fornendola di diversi strumenti di ottima qualità. Durante il cannoneggiamento cui Verona era stata sottoposta nel 1796, ad opera dell’esercito francese, questa specola era stata gravemente danneggiata, per cui Napoleone fece acquistare gli strumenti superstiti e li divise fra l’Osservatorio di Bologna, quello di Brera e la Scuola del Genio. Così, nel 1801, per ordine del Direttorio della Repubblica Cisalpina, a Brera fu assegnata una macchina parallattica di Mégnié e a Bologna un quadrante mobile di piedi 3 parigini, pari a 2,54 piedi bolognesi (c. 97 cm) dello stesso artigiano. L’assegnazione è riportata nel foglio Strumenti provvisti dalla Repubblica Cisalpina (Reg. Spec. Ist. Naz. Scienze, vol XII, al 27 febbraio 1801, Arch. Dip. Astron. Bologna). Erano attivi a Parigi, alla fine del XVIII secolo, due Mégnié. Pierre era probabilmente il nome dell’artefice di questo quadrante, per la cui realizzazione aveva ricevuto nel 1779 la metà di un premio di 2400 lire, messo in palio dall’Académie des Sciences di Parigi cinque anni prima (Daumas op. cit.). Mégnié non era riuscito, invece, a vincere il titolo di “Ingenieur en instruments de mathematiques de l’Académie”, messo in palio contemporaneamente, ma lo strumento fu tanto apprezzato che ricevette anche le 2600 lire di un premio Monthyon. Nell’inventario del 1843, redatto da Ceschi, si legge la descrizione del quadrante e degli accessori: <br> <br> 
            “Quadrante del Cagnoli di piedi 2 e mezzo di raggio, sostenuto da un robustissimo piede di ferro fuso. Tutto il quadrante è di metallo. Il cannocchiale, che è fornito di obbiettivo e oculare gira in perno al centro del quadrante che è di metallo, e ne rade il centro graduato assieme ad un nonio che da’ il valore di un mezzo minuto primo. Un torchietto che si affida al lembo del quadrante, e che si lega per mezzo di una vite al cannocchiale, fa prendere a questo i piccoli movimenti. Per l’azione di quattro viti ai piedi della macchina, e col sussidio di un perpendicolo può rendersi verticale il piano del quadrante, che è girevole anche a piccoli movimenti attorno ad un asse verticale sporgente da un circolo Azimutale graduato.” <br><br>
            Gli accessori, purtroppo andati poi smarriti, consistevano in: <br>
            “Un riflettente che si unisce al cannocchiale dalla parte dell’obiettivo; una lanterna per illuminare il riflettente; una manetta a chiave per smuovere le viti del piede; quattro piccole piastre di ferro che si sottopongono alle suddette viti; una manizza di ferro per le altre viti; un vaso di latta che riceve la palla del perpendicolo.” <br><br>
            Il piede con i movimenti azimutali e il circolo graduato erano ancora esistenti nel 1935, come risulta da una fotografia fatta per illustrare il primo modello di telescopio a tasselli costruito da Guido Horn-d’Arturo (Pubblicazioni Oss. Astron. Bologna, III, p. 23, 1935). Questa foto è stata poi di guida per la ricostruzione del piede, effettuata da G. Morigi nel 1988.
          </pa>
          <hr>
          <br>

          <img src="assets/img/items/74.jpg" width="250px" id="59">
          <br>
          <br>
          <pa><strong>Circolo meridiano di Ertel & Sohn</strong><br><br>
            Monaco, 1847<br>
            Traugott Lebrecht Ertel (Freiburg 1778 – Monaco 1858) <br>
            Georg Ertel (Monaco 1813-1863) <br>
            Ottone, ferro, pilastri in granito<br>
            Lunghezza del telescopio 136 cm, <br>
            Diametro dell’obiettivo 10 cm, <br>
            Diametro del cerchio diviso 68,5 cm<br><br>
            Fra i tentativi di risvegliare la sopita astronomia bolognese della prima metà dell’Ottocento è situato l’acquisto di questo circolo meridiano, ordinato nel 1846 dall’allora direttore della Specola, Ignazio Calandrelli. Questi lasciò Bologna per Roma nel 1848, ma tre anni dopo ritornò temporaneamente per assolvere l’incarico di montare lo strumento, insieme al suo costruttore Ertel. Si legge, infatti, nella Cronaca di Bottigari del 1851 che “Il celebre artista Signor Ertel di Monaco è in Bologna da qualche tempo: ora è occupato a collocare il suo gran circolo meridiano nell’osservatorio della nostra Università in quelle camere che sono state espressamente costruite con disegni e sotto la direzione del nostro architetto Filippo Antolini.” Fra i manoscritti presenti nell’Archivio del Dipartimento di Astronomia si possono leggere, in un fascicolo titolato Uso del Circolo meridiano, autografo dello stesso Calandrelli, le istruzioni necessarie alla sua messa a punto e all’uso. <br><br>
            Per ospitare il circolo meridiano fu appositamente edificata una stanza, accanto alla grande sala della torretta. Nell’Archivio del Dipartimento di Astronomia si trovano il dettagliato preventivo di spesa e i disegni per la costruzione di questa camera, a firma dell’ingegner architetto Carlo Parmeggiani e datati 5 maggio 1848. Furono incastrati nel pavimento quattro pilastri di granito [Inv. MdS-60 a,b,c,d] per sostenere l’asse del telescopio e furono fissate nel pavimento le rotaie (ora scomparse) necessarie a portare il carrello in ferro battuto [Inv. MdS-57] per l’inversione dello strumento. Tale operazione si rendeva necessaria per stimare alcuni degli errori di misura, mediante osservazioni eseguite prima e dopo l’inversione di 180°. Disponeva di due micrometri e quattro oculari celesti, nonché di una livella a bolla [Inv. MdS-59], con relativo supporto a balestra [Inv. MdS-58], per verificare l’orizzontalità dell’asse. <br><br>
            Nonostante strumenti di questo tipo necessitassero della massima stabilità, venne posto a circa 37 metri di altezza dal suolo, su di un lato della torre, il che ne rese difficile e poco accurato l’utilizzo, tanto che Lorenzo Respighi finirà per usarlo esclusivamente come strumento zenitale, mediante riflessione in una bacinella di mercurio posta nella stanza sottostante. <br><br>
            Su uno dei bracci si legge la sigla Ertel & Sohn, Münich. T. Ertel nel 1814 si era messo in società con Reichenbach – appena separatosi da Utzschneider, Liebherr e Fraunhofer – divenendo in breve il suo successore e il fedele prosecutore della sua tecnica costruttiva. Firmarono insieme molti strumenti con la sigla Reichenbach und Ertel, ma, dopo il ritiro di Reichenbach nel 1820, Ertel continuò da solo, finché, nel 1834, venne raggiunto dal figlio Georg, con cui istituì il marchio Ertel & Sohn, che sarebbe durato fino al 1890. Ertel realizzò, fra l’altro i circoli meridiani per gli osservatori di Christiania, Glasgow e Varsavia. Circa della stessa epoca è il circolo meridiano costruito per l’Istituto Idrografico della Marina di Genova, poi trasferito all’Osservatorio di Brera nel 1924 (vedi Miotto et al., op. cit.), mentre anteriori sono quelli di Roma (Campidoglio) e di Catania (già al Collegio Romano a Roma). Nel primo volume delle Astronomical observations made during the year 1845 at the National Observatory, pubblicate dall’Osservatorio di Washington (ora US Naval Observatory), è dettagliatamente descritto uno strumento del tutto simile e vi si afferma che, a causa della sospetta presenza di imperfezioni strumentali dovute alle divisioni, a flessioni o ad altre cause non ben accertate, le centinaia di osservazioni effettuate con lo strumento di Ertel non vennero pubblicate. Nel 1988 è stata ripristinata la stanza che lo alloggiava, modificata a metà di questo secolo da Guido Horn-d’Arturo, per realizzarvi il telescopio a tasselli. Alla parete a sud-est vi è l’apposito armadietto in legno fatto costruire per ospitare gli accessori del circolo meridiano.
          </pa>
          <hr>
          <br>

          <img src="assets/img/items/75.jpg" width="250px" id="60">
          <br>
          <br>
          <pa><strong>Cannocchiale galileiano</strong><br><br>
            XVII sec. ? <br>
            Autore e località sconosciuti<br>
            Cartone, custodia in legno tornito<br>
            Lunghezza chiuso 18,3 cm , aperto 44 cm , diametro 3 cm<br>
            Lunghezza custodia 22,3 cm, diametro 4 cm<br><br>
            “Un cannochiale da mano con custodia di granatiglia tornito a perfezione, e buono”, si trova scritto nell’inventario del 1746. Il tubo di questo piccolo cannocchiale, del classico modello galileiano, è in cartone incollato, lavorazione per la quale si utilizzava carta straccia. L’esterno, verde, mostra fregi floreali dorati. Il sistema ottico è dei modelli più semplici: composto di due lenti, una convergente, obiettivo, e una divergente, oculare. Forma, quindi, un’immagine virtuale, dritta e ingrandita. Rimane la sola lente obiettiva.
          </pa>
          <hr>
          <br>

          <img src="assets/img/items/76.jpg" width="250px" id="61">
          <br>
          <br>
          <pa><strong>Cannocchiale da 14 piedi di M.A. Cellio</strong><br><br>
            Roma, 1685<br>
            Marco Antonio Cellio (Roma ? XVII sec.) <br>
            Tubo di latta (non ritrovato) <br>
            Lente obiettivo: lunghezza focale 540 cm, diametro 8,7 cm<br><br>
            Nella Recensio suppellectilis astronomicae… del 1727 viene ricordato questo cannocchiale da oltre cinque metri di lunghezza focale, dono del Cardinale Davia: “Ex munere Emi. Card. De Via/ Telescopium pedum 14 circiter perspicillis convexis, cuius tubo e’ bractea ferrea.” Nel 1746, invece, sono menzionati separatamente “un tubo di latta di quatordici piedi per un obietivo del Celio” e “un obietivo del Celio di piedi quatordici entro scatola di legno”. Possono essere identificati entrambi col cannocchiale citato nel 1727, anche se manca il rituale richiamo al donatore. Il tubo di latta non è stato ritrovato, resta invece l’obiettivo di vetro bianco con bolle – avente una lunghezza focale di 540 cm, pari quindi ai 14,1 piedi, un diametro di 8,7 cm e uno spessore al bordo di 3,1 mm – che porta incisa la scritta Marcus Antonius Cellius f. Romae Anno Dom. 1685. Non si hanno molte notizie di questo cultore di questioni ottiche, anche se si sa che osservò comete e i satelliti di Giove, per conto di G.D. Cassini. Ci resta il suo libro Descrizione d’un modo di trasportare qualsiasi figura disegnata in carta…, edito a Roma nel 1686 per i tipi di Komarek.
          </pa>
          <hr>
          <br>

          <img src="assets/img/items/77.jpg" width="250px" id="62">
          <br>
          <br>
          <pa><strong>Cannocchiale da c. 1,5 piedi attribuito a G. Campani</strong><br><br>
            Roma ?, XVII sec. <br>
            Giuseppe Campani ? (Spoleto 1636 – Roma 1715) <br>
            Tubo allungabile a due tiraggi in cartone<br>
            Lunghezza chiuso 50,5 cm, diametro 5,5 cm<br><br>
            Di questo piccolo cannocchiale a mano non si trova traccia negli inventari. E’ privo della lente obiettiva, di cui rimane tuttavia la montatura di bosso. Manca pure del tutto il cannello oculare e il suo attacco. Dal lato oculare vi è un cartiglio con l’indicazione “Questo cannello si allunga e si scorcia secondo le viste”. La fattura del cannocchiale e la scritta sul cartiglio ne suggeriscono l’attribuzione a Campani.
          </pa>
          <hr>
          <br>

          <img src="assets/img/items/78.jpg" width="250px" id="63">
          <br>
          <br>
          <pa><strong>Cannocchiale da 10,5 piedi di G. Campani</strong><br><br>
            Roma, c. 1700<br>
            Giuseppe Campani (Spoleto 1636 – Roma 1715) <br>
            Tubo allungabile in legno ricoperto di carta stampata e di pelle [Inv. MdS-82] lunghezza da 435 a 474 cm, diametro 9,5 cm<br>
            Lente obiettivo [Inv. MdS-27]: lunghezza focale 410 cm, diametro 7,5 cm<br>
            Oculare raddizzatore [Inv. MdS-35]: diametro 4,7<br><br>
            Si trova citato nell’Instrumentum donationis del 1712 come: “Telescopium optimae notae, perspicillis duobus convexis, tubo e bractea ferrea, pedum Bonon. X & semis, a Campano elaboratum. Est illi Tubus alter chartaceus productilis, vagina coriacea custoditus. In hoc tria ocularia perspicilla, loculamentis suis inserta, asservantur, quae eidem Telescopii objectivo conveniunt, & terrestribus Corporibus inspiciendis inserviunt.” Mancano il tubo di latta, le tre lenti oculari ed il montaggio dell’obiettivo, restando sul tubo allungabile solo un anello di legno filettato, che doveva ricevere il montaggio dell’obiettivo stesso. Manca altresì un montaggio più tardo consistente in un tubo quadro di legno. <br><br>
            La lente obiettiva superstite è in vetro leggermente giallo-verdastro, con rare bolle, bordo molato, diametro 7,5 cm, spessore al bordo 0,4 cm, focale 410 cm, pari a 10,7 piedi bolognesi. Porta la scritta Giuseppe Campani in Roma. Rimane anche il tubo di cartone (privo di lenti) di un oculare raddrizzatore a tre lenti, detto, dal nome dell’artefice, Campanina (vedi Daumas, op. cit.). Questo tipo di treno raddrizzatore, pur essendo formato di lenti tutte dello stesso vetro, per la particolare scelta delle loro focali, agiva senza peggiorare il cromatismo dell’immagine direttamente formata dall’obiettivo. Parte della fama di Campani fu dovuta all’invenzione di questo sistema ottico: all’oculare di Huygens, composto da due lenti convergenti piano-convesse, era associato il sistema d’inversione dell’immagine ideato da Campani, costituito da due lenti convergenti di uguale distanza focale. <br><br>
            Il tubo, allungabile a sei tiraggi, è lungo, chiuso, 134 cm, ha il diametro esterno di 9,5 cm ed è rivestito di pelle nera con ornamenti dorati. I tubi interni sono costituiti di un sottile foglio di legno, rivestito all’esterno di carta stampata con ornamenti geometrici colorati in azzurro e all’interno di carta di recupero già usata per scrivere. Una volta aperto e portato sui segni che mostrano l’introduzione dei vari cannelli, può essere regolato da 435 cm a 474 cm, incluso il cannello oculare. Quest’ultimo è lungo 41,7 cm e manca dell’anello cui applicare l’occhio. Il suo diametro è 4,8 cm ed è formato da quattro parti avvitate tra loro, tali da permettere l’inserzione di tre lenti di diametri, rispettivamente, 3,9, 4,3 e 3,8 cm, poste a 11,7, 23,5 e 40,3 cm dall’occhio. Il cannocchiale fu usato fin dal 1702 con il tubo di latta, come attesta una lettera di Manfredi al generale Marsili, in data 4 luglio di quell’anno. E’ menzionato, inoltre, in una precedente lettera di Manfredi a Marsili, in data 10 gennaio 1702, tra gli strumenti consegnati a Manfredi dal fratello del generale, conte Filippo. Il tubo allungabile appare molto usato, quindi il cannocchiale deve risalire ad una data notevolmente anteriore a quest’ultima, sebbene Ceschi, nell’inventario del 1843, indichi la data 1700 per l’obiettivo. Risulta dalle Schedae Mathematicae di Vittorio Francesco Stancari (Bologna 1713, p. 87) che il cannocchiale fu usato per la prima volta da Manfredi e Stancari il 4 gennaio 1702. E’ stato restaurato nel 1993 da N. Scianna (Forlì).
          </pa>
          <hr>
          <br>

          <img src="assets/img/items/79.jpg" width="250px" id="64">
          <br>
          <br>
          <pa><strong>Cannocchiale da 22 piedi di G. Campani</strong><br><br>
            Roma, c. 1714<br>
            Giuseppe Campani (Spoleto 1636 – Roma 1715) <br>
            Tubo allungabile in legno di cipresso e abete rosso [Inv. MdS-193] <br>
            Lunghezza 820 cm, diametro 13,5 cm<br>
            Lente obiettivo [Inv. MdS-28]: lunghezza focale 820 cm, diametro 9,3 cm<br><br>
            Fa parte dei Donativi fatti alla Stanza Astronomica dell’Instituto delle Scienze dall’Em.o Card.le Tanari nel 1714, tra cui, infatti, è citato “Un Telescopio del Campana lungo piedi 22. E di quattro lenti, con tubo di cipresso, e conservato entro una cassetta pure di cipresso.” Il tubo ottagonale a sette tiraggi, largo 13,5 cm e lungo, chiuso, 150 cm, non mostra notevoli segni di usura; la sua data di costruzione può, quindi, essere relativamente vicina a quella del dono. Manca dell’invito per il cannello oculare e del montaggio dell’obiettivo. Oculare ed obiettivo potrebbero essere stati riutilizzati nel montaggio con il quale il cannocchiale fu effettivamente utilizzato – costituito da “Un tubo di latta diviso in due per l’obietivo di 23 piedi”, come ricorda l’inventario del 1746, ma non ritrovato – o in un montaggio più tardo in legno. L’obiettivo, in vetro verdastro con poche bolle grandi, ha il diametro di 9,3 cm, la lunghezza focale di 820 cm, pari a 21,5 piedi bolognesi, lo spessore al bordo di 0,4 cm e porta la scritta Giuseppe Campani in Roma. Montato sulla Macchina di Lelli [scheda 31] in combinazione con un oculare da circa 10 cm [Inv. MdS-62] forniva un ingrandimento di 80 volte e veniva considerato di eccezionale bontà, permettendo di scorgere facilmente le ombre che i satelliti di Giove proiettano sul disco del pianeta, all’atto del loro transito. Con esso fu osservato Urano poco dopo la sua scoperta (13 marzo 1781) e il disco del pianeta apparve definito meglio che con il cannocchiale lungo di Dollond, da poco acquistato dalla Specola. Il tubo è stato restaurato nel 1993 da S. Salemme (Imola).
          </pa>
          <hr>
          <br>

          <img src="assets/img/items/80.jpg" width="250px" id="65">
          <br>
          <br>
          <pa><strong>Obiettivo da 33 piedi di G. Campani</strong><br><br>
            Roma, c. 1714<br>
            Giuseppe Campani (Spoleto 1636 – Roma 1715) <br>
            Lente obiettivo [Inv. MdS-26]: lunghezza focale 1210 cm, diametro 13,8 cm<br><br>
            Gli obiettivi a lunga focale di Giuseppe Campani non sono mai nominati negli inventari. Sappiamo, tuttavia, dai Registri della Specola (vol. IX, alla data 26 ottobre 1752, Archivio Dip. Astron. Bo.), che nel 1752 fu provato un obiettivo da 56 palmi, pari a 32,8 piedi bolognesi. Esso è stato rintracciato tra quelli in carico al Museo di Fisica ed è ora conservato presso quello di Astronomia. L’obiettivo è in vetro appena verdastro, con pochissime bolle, ha il diametro di 13,8 cm, la lunghezza focale di 1210 cm, il bordo molato e lo spessore al bordo di 0,5 cm e porta la scritta Giuseppe Campani in Roma. Probabilmente veniva utilizzato su uno dei tubi di legno della Macchina di Ercole Lelli, che figura negli inventari come realizzato per un obiettivo imprecisato da trenta piedi. 
          </pa>
          <hr>
          <br>

          <img src="assets/img/items/81.jpg" width="250px" id="66">
          <br>
          <br>
          <pa><strong>Micrometro a fili mobili secondo Marinoni di J. Scherer</strong><br><br>
            Vienna, 1732<br>
            Jacob Scherer (a.1732) <br>
            Ottone<br>
            Lunghezza 24,5 cm<br><br>
            “Dono del fu Sig. Dott. Eustachio Manfredi / Un Micrometro dai fili mobili con sue viti, e suoi indici, il tutto rinchiuso dentro un Casseta, e tubo d’ottone. Appartiene a questo micrometro un Canochiale di due lenti con tubo di lata ed estremità di ottone lungo circa piedi sei” (inventario del 1746). Il cannocchiale non si è rintracciato e non era già più identificabile nell’inventario del 1843. Resta invece il micrometro – completo di fili e di vetro oculare – identico a quello rappresentato nella tavola 4 della sez. 6 del volume di Marinoni De Astronomica Specula Domestica (Vienna, Kaliwoda, 1745). Si tratta, quasi sicuramente, dell’unico esemplare rimasto dei micrometri progettati da Giovanni Giacomo Marinoni di Udine (1676-1755). Matematico Cesareo e quindi direttore dell’Accademia militare di Vienna, eresse nella propria casa viennese un osservatorio astronomico, da lui descritto nell’opera citata. Vi sono esposti nei minimi particolari i vari strumenti, nonché la loro collocazione nell’edificio, così che il lettore può ricavarne un’idea precisa dell’assetto di una specola settecentesca. Marinoni mandò in dono ad Eustachio Manfredi un micrometro filare, di sua invenzione, con incassatura di metallo e lenti oculari, fatto appositamente realizzare da J. Scherer nel 1732, come si legge nelle iscrizioni sullo strumento ai lati dell’incassatura dove si trovano le viti di richiamo, tanto dalla parte scorrevole che da quella stabile. <br><br>
            Eustachio Manfredio / Celeb. Astronomo Ital.o / Microm. Hoc rec. Invent. / Ad usum Bonon. Academ.ae / J.Jac. Marinonius Nob. Utin. / Amico Optimo d.d. // Jac: Scherer f. / Viennae Austr. / in aedib. D. d. Marinoni / an. 1732. <br><br>
            Allo strumento era unita in manoscritto la descrizione e l’uso del medesimo, inoltre, nell’ultima carta del volume IV dei Registri della Specola di Bologna, alla data 4 maggio 1734, si trova la tabella di taratura del micrometro, di mano dello stesso Manfredi: si tratta della relazione, necessaria all’utilizzo di un micrometro, tra un giro della vite micrometrica e la misura angolare. Il primo micrometro fu realizzato e utilizzato dall’inglese William Gascoigne (c.1620-1644) nel 1639 (Repsold, op. cit., p. 17), ma la sua invenzione fu rivelata solo da Richard Townley, dopo la pubblicazione, avvenuta nel dicembre 1666, di una lettera di Adrien Auzout (1622-1691) sulla tecnica di misura del diametro dei pianeti (Repsold, op. cit., p. 42). Il micrometro venne poi sviluppato da John Bird (1709-1776) e, per la prima volta nel 1745, su richiesta di Bradley, venne applicato ad un quadrante murale di Graham, esistente a Greenwich. Per una ampia ed esaustiva trattazione sullo sviluppo del micrometro si veda il lavoro citato di Randall C. Brooks del 1991.
          </pa>
          <hr>
          <br>

          <img src="assets/img/items/82.jpg" width="250px" id="67">
          <br>
          <br>
          <pa><strong>Micrometro a sbarre di D. Lusverg</strong><br><br>
            Roma, 1744<br>
            Domenico Lusverg (1669 – a.1744) <br>
            Ottone<br>
            Lunghezza 12 cm, larghezza 12 cm<br><br>
            Questo micrometro, firmato Dominicus Lusverg F. 1744, era un accessorio di una macchina parallattica, che era stata sollecitata in dono da Eustachio Zanotti a Benedetto XIV, con una lettera in data 17 giugno 1744 (Arch. Dip. Astron. Bo., busta LX), nella quale spiega come una precedente macchina parallattica in legno, costruita da Manfredi – della quale non si ha riscontro negli inventari, ma che appare nei registri alla data 15 settembre 1727 – fosse diventata assolutamente inservibile. Lo stesso Zanotti suggerì il nome dell’artigiano in questa lettera. Si tratta di un micrometro a sbarre eseguito sul modello che Philippe de La Hire (1640-1718) aveva descritto nella sua opera del 1685, L’E’cole des Arpenteurs. Nell’inventario del 1843 di Ceschi è citato “un micrometro a spranghe metalliche di Domenico Lusverg del 1744”, ma quasi sicuramente non si tratta del micrometro citato nell’inventario del 1799 come “un micrometro filare di Mons. De La Hire” e che faceva parte di “uno stuccio coperto di damaschino con doratura”, assieme a compassi e strumenti matematici, ma che oggi è andato perduto. Un micrometro dello stesso modello, ma precedente a questo e firmato Jacobus Lusverg mutinensis / faat. Romae anno 1677 si trova presso il Seminario di Treviso (Piero Todesco, in preparazione).
          </pa>
          <hr>
          <br>

          <img src="assets/img/items/83.jpg" width="250px" id="68">
          <br>
          <br>
          <pa><strong>Telescopio gregoriano di J. Sisson</strong><br><br>
            Londra, 1739 ? <br>
            Jonathan Sisson (1690?-1747) <br>
            Ottone<br>
            Lunghezza del tubo 36 cm, diametro 15 cm<br>
            Lunghezza focale specchio principale c. 25 cm, diametro 5,2 cm<br>
            Lunghezza focale specchio secondario c. 30 cm, diametro 1,5 cm<br><br>
            Compare per la prima volta nell’inventario del 1746, senza alcuna indicazione sulla provenienza: si può supporre che facesse parte degli strumenti inglesi ordinati da Manfredi. Se ne trova una descrizione anche nell’inventario di Ceschi del 1843: “Telescopio Gregoriano, cioè a due specchi paralleli, entrambi concavi, opera di J. Sisson inglese. Consiste in un tubo di metallo lungo un piede, ricoperto di pelle nera, sostenuto da una colonnetta metallica fermata a vite in una base di legno, sotto la quale sono raccomandati a vite tre griffoni di metallo. In tale colonnetta sono inserite opportune snodature, che danno i movimenti orizzontale e verticale. L’oculare, che è ad immagine diretta, traversa il grande specchio. L’apertura di P[ollici] 2 di diametro resta difesa da un coperchio di metallo.” L’interesse di Manfredi per questo tipo di telescopio a specchi sembra stimolato da alcune lettere inviategli dall’archiatra pontificio Leprotti (Bibl. Archiginnasio Bo., Fondi Speciali Leprotti, in data 6 e 13 gennaio 1731) in cui si apprende che a Roma, in quei tempi, si faceva un gran parlare di tale nuovo tipo di strumento. Il matematico scozzese James Gregory (1638-1675), nella sua Optica promota (Londra 1663), aveva suggerito di sostituire alla lente, utilizzata fino ad allora come obiettivo, due specchi concavi, coassiali e paralleli, montati in modo che i rispettivi piani focali coincidessero. Nella pratica questo tipo di sistema ottico fu realizzato con specchio principale parabolico e secondario ellittico, in modo da eliminare l’aberrazione sferica. L’immagine che fornisce il cosidetto “telescopio gregoriano” è una immagine non rovesciata, diversamente dal sistema newtoniano e da quello Cassegrain. Per questo motivo e per la sua comodità di uso fu largamente impiegato nel Settecento. <br><br>
            Manca dell’oculare. La base – che sappiamo essere stata di legno nero – e la vite di messa a fuoco sono di restauro (S. Ciattaglia, Bologna, 1990). Il rivestimento di pelle di pescecane è pressoché scomparso, anche se alcuni frammenti sono stati rinvenuti durante il restauro. La Specola aveva già posseduto un telescopio a specchi metallici, di circa due piedi di lunghezza focale, opera dell’inglese Samuel Molyneux (1689-1728). Questo telescopio, con sistema ottico di tipo newtoniano e finiture in argento, era stato donato dal Principe di Galles al Re del Portogallo e da questi a Francesco Bianchini che lo lasciò al Cardinale Davia, il quale a sua volta lo donò all’Istituto delle Scienze. Il telescopio di Molyneux compare per l’ultima volta nell’inventario del 1843 (vedi Baiada e Braccesi per dettagli su questo telescopio e sulla corrispondenza intercorsa al riguardo tra Bianchini e Manfredi).
          </pa>
          <hr>
          <br>

          <img src="assets/img/items/84.jpg" width="250px" id="69">
          <br>
          <br>
          <pa><strong>Macchina equatoriale di G. Adams</strong><br><br>
            Londra, c. 1760-1770<br>
            George Adams (Londra 1704-1772) <br>
            Ottone, tavolo triangolare di noce con tre piedi<br>
            Lunghezza del cannocchiale 57 cm, diametro 5 cm<br><br>
            Questo piccolo equatoriale porta la scritta G. Adams London. Proviene dal gabinetto scientifico di Lord George Cowper (1738-1789), originariamente ospitato nella sua residenza fiorentina ed acquistato nel 1790 dal Cardinale Arcivescovo di Bologna Andrea Giovannetti (1722-1800), con il contributo di alcuni esponenti della nobiltà locale, per farne dono all’Istituto delle Scienze. Parte di quella collezione si trova ora presso il Museo di Fisica di questa Università. Il montaggio è di un modello classico, molto in uso verso il 1760: di qui la data attribuita allo strumento. L’inventario del 1843 di Ceschi ne dà la seguente descrizione: “Equatoriale di Adams adattabile a qualunque latitudine geografica per la quale possono aversi gli azimut e le altezze, non meno che le ascensioni rette e declinazioni degli astri. Tutti i circoli sono opportunamente graduati e muniti di nonj, che ne danno le suddivisioni, opportuni ingranaggi praticati nel contorno di tali circoli si adattano a viti perpetue, per le quali si ottengono i piccoli movimenti. Per l’azione delle tre viti applicate ai piedi di questa macchina, e mediante due livelli affidati al circolo azimutale, e posti ortogonalmente tra di loro, può ottenersi il livellamento della macchina. Il cannocchiale lungo piedi 1 e ½ è munito di obiettivo acromatico di pollici 1 e ½ di apertura, e di un solo occulare celeste. Vetro colorato con incassatura di metallo. Tre piccoli dadi di ottone si sottopongono alle viti del piede. Coperchio a vite che difende l’obiettivo e suo riflettente. Questa macchina per la sua costruzione è pure addattabile anche agli usi geodetici, ma senza il vantaggio della ripetizione…Un Tavolino di noce triangolare a tre piedi legati assieme da traversi [Inv. MdS-158], che serve di sostegno alla macchina equatoriale.” <br><br>
            L’oculare ora montato non è quello originale, che non è stato ritrovato e la cui mancanza non permette di dire se, tra i molti vetri colorati per osservare il Sole rintracciati, vi sia o no quello di questa macchina. Mancano altresì le due livelle e il riflettente. I griffoni di attacco al piede e il pomello per i movimenti in declinazione sono di restauro (G. Morigi e S. Ciattaglia, Bologna 1982). L’atelier di George Adams fu fondato nel 1735 all’insegna di Tycho-Brahe’s Head, in Fleet Street, inizialmente per produrre globi astronomici, per passare poco dopo alla produzione di altra strumentazione scientifica. Alla morte del fondatore gli successe il figlio George Adams Jr. (Londra 1750-1795), il quale pubblicherà anche diversi testi di microscopia, geografia, astronomia e fisica. Il fratello Dudley acquistò all’asta tutto il materiale rimasto alla morte di George Jr., mantenendo il marchio fino al 1830. Mentre in un primo momento tutti gli strumenti portavano la data di fabbricazione, dopo il 1760 il marchio rimase semplicemente G. Adams London, come nel nostro strumento, il che ne rende difficile la datazione.
          </pa>
          <hr>
          <br>

          <img src="assets/img/items/85.jpg" width="250px" id="70">
          <br>
          <br>
          <pa><strong>Telescopio rifrattore da 8 piedi con obiettivo acromatico di Dollond</strong><br><br>
            Londra 1787<br>
            John Dollond Jr. (Londra ?-1804) <br>
            Peter Dollond (Londra 1730-1821) <br>
            Tubo in legno mogano<br>
            Lunghezza del tubo 314 cm, diametro 14 cm<br><br>
            Alla possibilità, espressa da Euler nel 1747, di realizzare obiettivi acromatici usando combinazioni di paste vitree diverse, John Dollond (1706-1761) aveva opposto le dimostrazioni di Newton sulla irrealizzabilità di tali obiettivi e aveva tenuto una corrispondenza con lo stesso Euler al riguardo. Tuttavia, nel 1755, un professore di Uppsala, Klingenstierna, inviò a Dollond una dimostrazione geometrica che mostrava come il risultato di Newton fosse falso. Questo, unito al fatto che Dollond era venuto a conoscenza dei primi obiettivi acromatici prodotti e anche venduti da George Bass, lo spinsero a costruire il suo primo obiettivo acromatico. Costruito con una lente concava di vetro flint e una convessa di vetro crown, aveva una lunghezza focale di 5 piedi (c. 1,6 m) e forniva immagini più luminose di un obiettivo normale da 15 metri di focale. Fu presentato da James Short alla Royal Society l’8 giugno 1758. Dollond, che divenne membro della Royal Society – ricevendone il più alto riconoscimento scientifico dell’epoca, la medaglia Copley – fece brevettare il suo procedimento, avendo anche saputo che diversi altri ottici avevano realizzato obiettivi acromatici con vetro flint, secondo il modello di George Bass. Tre anni dopo la sua morte, il figlio Peter intentò e vinse una causa contro altri artigiani che, forti della priorità della realizzazione di George Bass e dell’idea di Chester Moor Hall, negavano la validità del brevetto. La vittoria in questa causa farà diminuire della metà il prezzo degli obiettivi acromatici. <br><br>
            Questo telescopio, fornito di un obiettivo acromatico di ottima qualità, fa parte degli strumenti acquistati da Petronio Matteucci – direttore della Specola dalla morte di Zanotti nel 1782 – per rinnovare la strumentazione, rimasta legata agli strumenti inglesi di Sisson della prima metà del secolo [schede 38-41]. Si trova, presso l’Archivio del Dipartimento di Astronomia (busta XXVIII), la fattura originale dei fratelli Rubini, in data 5 ottobre 1788, agli Assunti d’Istituto per gli strumenti fatti costruire dalla ditta Dollond di Londra. Da questa fattura si deduce il costo del telescopio acromatico – che porta la scritta Dollond. London – di 26 sterline, pari a 628 lire bolognesi dell’epoca; il micrometro oculare era costato 18 sterline, pari a 445 lire. La descrizione completa si trova nell’inventario di Ceschi del 1843: “Telescopio di Dollond con tubo di legno mogano lungo piedi 8 e divisibile in due parti, che si uniscono a vite, fornito di un eccellente obiettivo acromatico di 3 e ¾ pollici di apertura. Questo telescopio è montato sopra un’armatura in metallo, per la quale mediante due manubrj si comunicano al telescopio i piccoli movimenti verticale e orizzontale. Tale armatura è raccomandata alle estremità di una lunga asta di legno di forma triangolare la quale si insinua nell’interno del gran piede di questo apparecchio scorrente sopra tre navoni di metallo. Per opportuno meccanismo l’asta, sulla quale è poggiato il Telescopio, può innalzarsi onde usare lo strumento verso le regioni del cielo le più elevate. La lunghezza però del telescopio, e la sproporzione in confronto delle dimensioni dell’armatura, rendono l’uso di questo strumento assai incerto per la forte oscillazione, alla quale è soggetto. Questo telescopio è fornito di<br>
            Due occulari celesti di diverso ingrandimento muniti ognuno di vetro colorato. <br>
            Un occulare terrestre. [Inv. MdS-64] <br>
            Coperchio metallico che difende l’obiettivo. <br>
            Due robusti coperchi di metallo a vite, che servono a chiudere le due parti del tubo (non ritrovati). <br>
            Micrometro occulare [Inv. MdS-42] …”<br><br>
            Manca uno degli oculari celesti, dell’altro resta solo l’estremo rivolto all’occhio, con una delle due lenti e il vetro per il Sole. Esaminando la montatura, non si comprende come potessero agire i movimenti fini dei quali parla la descrizione inventariale. E’ stata ritrovata anche la cassa in legno che lo conteneva.
          </pa>
          <hr>
          <br>

          <img src="assets/img/items/86.jpg" width="250px" id="71">
          <br>
          <br>
          <pa><strong>Telescopio parallattico da 3 piedi con obiettivo acromatico di Dollond</strong><br><br>
            Londra, 1787<br>
            John Dollond Jr. (Londra ?-1804) <br>
            Peter Dollond (Londra 1730-1821) <br>
            Ottone, tavolo in noce triangolare a tre piedi con piano in marmo<br>
            Lunghezza del tubo 112 cm, diametro 9 cm<br><br>
            “Parallattica di Dollond adattata alla latitudine di Bologna, con cannocchiale lungo piedi 3 ed obbiettivo acromatico di 2 e ½ pollici di apertura; fornito di piccoli movimenti tanto in Ascensione Retta che in Declinazione, le quali vengono date da due semicircoli graduati, sopra cui scorrono opportuni nonj che ne danno i minuti primi. Al cannocchiale è unito un piccolo cercatore, il cui asse ottico può rendersi parallelo all’asse di quello. Per azione di tre viti applicate alle estremità dell’armatura di legno mogano, sulla quale è montata la macchina, può questa livellarsi siccome viene indicato da due livelli a bolla d’aria raccomandati alla stessa armatura ortogonalmente l’uno all’altro…Una Tavola di noce di forma triangolare a tre piedi legati assieme da traversi, scorrevole sopra navoni di metallo, con tre viti di ferro per renderla stabile, la quale serviva a sostegno della Parallattica di Dollond.” <br><br>
            Questo strumento che fa parte del lotto acquistato nel 1787 [schede 37-41] era dotato, come ricorda l’inventario del 1843, di: <br>
            “N.3 Occulari celesti di diverso ingrandimento, ognuno dei quali è munito di vetro colorato per le osservazioni del Sole. <br>
            Un occulare celeste con micrometro romboidale. <br>
            Altro simile, nel quale per metà vi sono sbarre metalliche. <br>
            Un micrometro circolare di Amici con occulare celeste [Inv. MdS-43] [scheda 42]. <br>
            Due porta occulari, nei quali possono adattarsi gli occulari dello Strumento de passaggi. <br>
            Un Micrometro obbiettivo, o Eliometro … [Inv. MdS-41] [scheda 41]. <br>
            Un contrapeso da applicare al Canocchiale dalla parte dell’occulare per controbilanciare l’Eliometro. <br>
            Un pezzo di tubo da aggiungere al porta-occulare, alloraché viene applicato l’Eliometro. <br>
            Riflettente da collocarsi dalla parte dell’obbiettivo [Inv. MdS-44]. Coperchio che difende l’obbiettivo. <br>
            …...<br>
            Tavola di marmo di forma triangolare [Inv. MdS-159] nella quale sono impostati alcuni pezzi in ottone, con piede di noce a tre gambi, presso cui sono tre viti che portano navoni di metallo onde renderla scorrevole; Questa serve di sostegno alla Macchina Parallattica di Dollond.” <br><br>
            Il cannocchiale, munito dell’obiettivo acromatico ed aplanatico a tre lenti, ultimo ritrovato per l’epoca, della ditta Dollond [precedente], è stato utilizzato per quasi due secoli, restando in servizio quale cercatore sul telescopio da 60 cm a Loiano fino al 1982. Originariamente la macchina era munita di tre soli oculari celesti e di uno terrestre. Poiché il cannocchiale fu usato a Loiano, dove il tubo originale fu manomesso e sostituito con uno nuovo, se ne sono potuti recuperare solo due monconi, privi dell’attacco originale dell’obiettivo, del cannello porta oculari e del relativo meccanismo di focheggiamento a cremagliera. Queste parti sono quindi di restauro così come il cercatore (S. Ciattaglia 1982). <br><br>
            L’assenza del cannello porta oculari originale ha reso problematica l’identificazione degli oculari menzionati sopra, tanto più che non si è neppure ritrovato il cannello porta oculari dello strumento dei passaggi di Reichenbach, Utzschneider und Liebherr, che avrebbe permesso di identificare i due adattatori sopra menzionati, se tuttora esistenti. La serie di oculari attualmente attribuita allo strumento, compreso quello montato sul telescopio, è quindi alquanto ipotetica. Si è ritrovato anche un attacco per portare uno schermo col quale osservare il Sole in proiezione, dall’apparenza originale, ma non menzionato nelle descrizioni inventariali. Tale accessorio è stato anch’esso reintegrato delle parti mancanti nel 1982. Dei vari manubri per i movimenti si è ritrovato solo quello per i movimenti in declinazione, rotto nel giunto, che è stato restaurato nel 1982 e sul cui modello è stato rifatto quello per i movimenti in ascensione retta. Lo strumento – come risulta dalla fattura originale dei fratelli Rubini, in data 5 ottobre 1788, agli Assunti d’Istituto, ritrovata presso l’Archivio del Dipartimento di Astronomia (busta XXVIII) – fu pagato 63 sterline pari a 1520 lire bolognesi.
          </pa>
          <hr>
          <br>

          <img src="assets/img/items/87.jpg" width="250px" id="72">
          <br>
          <br>
          <pa><strong>Telescopio gregoriano di Dollond</strong><br><br>
            Londra, 1787<br>
            John Dollond Jr. (Londra ?-1804) <br>
            Peter Dollond (Londra 1730-1821) <br>
            Ottone, specchi in bronzo, tavolo in noce<br>
            Lunghezza del tubo c. 100 cm, diametro 13 cm<br><br>
            Nell’Optica Promota (Londra, 1663) James Gregory (Aberdeen 1638-1675) aveva esposto l’idea, già concepita nel 1661, di sostituire alla lente obiettiva uno specchio concavo, anzi due specchi concavi, (il maggiore parabolico, il minore ellittico) paralleli e coassiali, con i piani focali coincidenti, nella forma che da lui prende il nome di gregoriana. Questo strumento – che porta la firma Dollond. London – costò 36 sterline pari a 865 lire bolognesi, come si ricava dalla fattura originale dei fratelli Rubini agli Assunti d’Istituto, in data 5 ottobre 1788, ritrovata presso l’Archivio del Dipartimento di Astronomia (busta XXVIII). La descrizione inventariale del 1843 lo presenta insieme ai suoi accessori: <br><br>
            “Telescopio gregoriano lungo piedi 2,4 a specchi paralleli in tubo di ottone di once 4 di diametro, con occulare ad immagine diretta [Inv. MdS-68], il quale attraversa il grande specchio: opera del Dollond. Piede e sostegno di metallo con piccoli movimenti condotti da due manubrj. <br>
            Di questo strumento si ha un secondo occulare di maggiore ingrandimento [Inv. MdS-135], ed un secondo specchio [Inv. MdS-48], piccolo di rimonta, riguardato in apposita scatola di banda di ferro. <br>
            Ogni occulare è munito di vetro colorato con incassatura di ottone. <br>
            Tre pezzi di metallo appositamente costrutti e fermati con viti al piano della tavola sottoposta, tengono raccomandata ad essa i piedi dello strumento. <br>
            Un coperchio metallico, che chiude l’apertura del telescopio. <br>
            Tavola di noce robustissima [Inv. MdS-160], di forma simile alla precedente [triangolare, sostenuta da tre gambi legati assieme per un ripiano inferiore], la quale serve a sostenere il Telescopio Gregoriano.” <br><br>
            Mentre sono molti i telescopi rifrattori del secolo XVIII ancora in grado di fornire ottime immagini, raramente questo avviene per i riflettori. Ciò a causa della degradabilità degli specchi – che a quell’epoca non erano in vetro ma lavorati in un bronzo speciale detto “speculum” – e della criticità dell’aggiustamento meccanico delle ottiche. Questo esemplare, forse per lo scarso uso che ne fu fatto, sopporta ancora ottimamente gli 80 ingrandimenti forniti dall’oculare superstite. Mancano i due manubri per i movimenti, le lenti del secondo oculare ed i vetri per il Sole. L’oculare del cercatore è di restauro (G. Morigi e S. Ciattaglia, Bologna 1981).
          </pa>
          <hr>
          <br>

          <img src="assets/img/items/88.jpg" width="250px" id="73">
          <br>
          <br>
          <pa><strong>Micrometro oculare di Dollond per il telescopio rifrattore da 8 piedi</strong><br><br>
            Londra, 1787<br>
            John Dollond Jr. (Londra ?-1804) <br>
            Peter Dollond (Londra 1730-1821) <br>
            Ottone<br><br>
            Questo micrometro a filo mobile faceva parte degli accessori del telescopio rifrattore da 8 piedi con obiettivo acromatico acquistato dalla Specola nel 1787. Viene così descritto nell’inventario del 1843: <br><br>
            “Micrometro oculare a filo cursore, e che può prendere qualunque inclinazione angolare con mostra esterna nella quale mediante un indice vengono segnati i giri della vite, che serve a smovere il filo cursore. Questo micrometro ha le lenti oculari sue proprie, e un vetro colorato con opportuna incassatura di metallo.”
          </pa>
          <hr>
          <br>

          <img src="assets/img/items/89.jpg" width="250px" id="74">
          <br>
          <br>
          <pa><strong>Micrometro obiettivo o eliometro di Dollond per il telescopio parallattico da 3 piedi</strong><br><br>
            Londra, 1787<br>
            John Dollond Jr. (Londra ?-1804) <br>
            Peter Dollond (Londra 1730-1821) <br>
            Ottone<br><br>
            L’eliometro costituiva un accessorio importante del telescopio parallattico con obiettivo acromatico acquistato nel 1787 dalla ditta londinese Dollond. L’inventario del 1843 lo descrive come “Un Micrometro obbiettivo o eliometro munito di due manubrj per produrre tanto il suo moto circolare, quanto la separazione delle immagini” ed era stato fornito insieme ad un contrappeso per bilanciare il telescopio e ad un tubo di prolunga per l’oculare. Si tratta, per questo tipo particolare di micrometro, di una invenzione fatta da Pierre Bouguer (1698-1758) nel 1748 e migliorata da Joseph Fraunhofer, il quale sostituì i due primitivi obiettivi, identici e montati in parallelo sullo stesso tubo, con un obiettivo unico, tagliato a metà lungo l’asse ottico. Le due metà possono scorrere l’una sull’altra, generando ognuna una immagine. Quando i centri delle due metà coincidono, le immagini dell’oggetto in esame si sovrappongono. Viceversa, è possibile far sovrapporre le immagini di due stelle vicine, una volta orientata la linea di separazione delle due lenti e allontanati i rispettivi centri della quantità voluta. Come per il micrometro, è necessario determinare prima a quanti secondi d’arco corrisponda lo spostamento di un millimetro di un centro rispetto all’altro. Fu con il secondo esemplare costruito da Fraunhofer che Bessel effettuò le prime misure di parallassi stellari. <br><br>
            Nel nostro caso, invece di un sistema ottico da sostituire all’obiettivo, si tratta di un vero e proprio sistema addizionale da porre davanti alla lente obiettiva, costituito da una lente divergente tagliata a metà lungo l’asse ottico, in grado di aumentare del dieci per cento gli ingrandimenti forniti. Come risulta dalla fattura originale dei fratelli Rubini, agli Assunti d’Istituto, in data 5 ottobre 1788, ritrovata presso l’Archivio del Dipartimento di Astronomia (busta XXVIII), l’eliometro fu pagato 23 sterline pari a 555 lire bolognesi.
          </pa>
          <hr>
          <br>

          <img src="assets/img/items/90.jpg" width="250px" id="75">
          <br>
          <br>
          <pa><strong>Micrometro circolare di G.B. Amici per il telescopio parallattico da 3 piedi di Dollond</strong><br><br>
            Modena, c. 1813<br>
            Giovan Battista Amici (Modena 1786 – Firenze 1863) <br>
            Ottone<br><br>
            L’inventario del 1843 ricorda, tra gli accessori della macchina parallattica di Dollond [scheda 38] questo micrometro circolare realizzato da Amici – di cui non è nota, tuttavia, la data di realizzazione o acquisto – come: “Un micrometro circolare di Amici con occulare celeste”. Il fatto che tra gli accessori del telescopio herscheliano di Amici da 266 cm di lunghezza focale [seguente] fosse ricordato anche un tubo da avvitare al portaoculare, per poter utilizzare anche gli oculari della parallattica di Dollond, suggerisce l’ipotesi che il micrometro sia stato ordinato ad Amici insieme al telescopio stesso. Per notizie su Amici si veda la scheda seguente, relativa al telescopio herscheliano acquistato dalla Specola nel 1813.
          </pa>
          <hr>
          <br>

          <img src="assets/img/items/91.jpg" width="250px" id="76">
          <br>
          <br>
          <pa><strong>Telescopio herscheliano di G.B. Amici</strong><br><br>
            Modena, 1813<br>
            Giovan Battista Amici (Modena 1786 – Firenze 1863) <br>
            legno di noce, ottone, armatura di sostegno in legno<br>
            lunghezza del tubo 280 cm, diametro 23 cm<br>
            lunghezza focale 266 cm, diametro specchio primario 17 cm<br>
            Il telescopio è così descritto nell’inventario di Ceschi: <br><br>
            “Telescopio alla herscheliana costruito in Modena dal Professore G.B. Amici dell’anno 1813, composto di un tubo di legno impellicciato di noce lungo piedi 7 (266 cm), in fondo al quale da apposita armatura di ferro è sostenuto uno specchio metallico di pollici 5 e ½ (17 cm) di diametro. Dalla parte dell’occulare avvi un piccolo specchio inclinato a 45°. All’esterno del tubo è unito un piccolo cercatore con opportuno movimento per rendere il suo asse ottico parallelo all’asse del telescopio. Questa macchina è sostenuta da un’armatura a carretto scorrevole sopra quattro navoni di metallo, e che può anche rendersi fissa per l’azione di tre viti al suo piede. All’armatura sono uniti opportuni congegni per dare al telescopio qualunque direzione anche a piccoli movimenti. <br>
            Il telescopio è fornito di: <br>
            No 6 occulari di diverso ingrandimento. <br>
            Un tubo di metallo, che si unisce a vite al portaocculare serve per applicare a questa macchina anche li occulari della macchina parallattica [di Dollond]. <br>
            Due coperchi metallici che servono per difendere li due specchi (ancora esistenti). <br>
            Gli occulari del telescopio restano custoditi in una cassetta [Inv. MdS-91] unita all’intelaiatura nella quale si conservano pure quelli della parallattica e di altri cannocchiali.” <br><br>
            Questo tipo di telescopio prende il nome da Friedrich Wilhelm Herschel (Hannover 1738 – Slough 1822), il quale realizzò numerosi telescopi secondo il modello di Newton – specchio principale parabolico metallico, specchio secondario piano inclinato a 45° – fino a dimensioni dell’ordine di un metro e mezzo di diametro dello specchio principale e a lunghezze focali di oltre dodici metri. Con strumenti di questo tipo Herschel scoprì nel 1781 il pianeta Urano. Il modenese Amici, ottico, astronomo e botanico, fu anche ingegnere, architetto e professore di geometria e algebra. Raggiunse tale fama nella costruzione di strumenti ottici da indurre il duca di Modena, nel 1825, a dispensarlo dall’insegnamento per consentirgli di dedicarsi esclusivamente all’ottica strumentale. Fu chiamato nel 1831 a dirigere l’Osservatorio astronomico e il Museo di Fisica e Storia naturale di Firenze e a tenere la cattedra di Astronomia all’Università di Pisa. Realizzò eccellenti obiettivi acromatici per telescopi e microscopi diottrici, inventò l’obiettivo ad immersione per i microscopi, il prisma a tetto e il prisma dispersivo a visione diretta, che da lui prende il nome. Fu anche un abile commerciante dei suoi prodotti. Il Diario di laboratorio di Amici comincia dal 1822, quindi il telescopio di Bologna non è segnalato. Agli inizi della sua attività, epoca a cui risale, appunto, il nostro strumento, la sua attenzione era concentrata soprattutto sugli specchi; infatti i telescopi che egli inviò a Milano non erano forniti di armatura di sostegno. Questo fatto lascia adito alla supposizione che la montatura a ghigliottina dello strumento bolognese non sia stata realizzata in prima persona da Amici, anche se citata nell’inventario del 1843, sopra riportato.
          </pa>
          <hr>
          <br>

          <img src="assets/img/items/93.jpg" width="250px" id="77">
          <br>
          <br>
          <pa><strong>Astuccio di compassi di D. Lusverg</strong><br><br>
            Roma, XVII-XVIII sec. <br>
            Domenico Lusverg (1669 - a.1744) <br>
            Legno<br>
            28 x 15 cm<br><br>
            Rimane solo la scatola in legno dell'antico astuccio di compassi di Domenico Lusverg, descritto nell'inventario del 1843 al N. 51 come "Una custodia in legno sgavelata con imposte interne che contiene: Un compasso grande di Domenico Lusverg con due punte una delle quali stabile: sua rimessa con punta a penna, e cannetta per lapis. Un piccolo compasso fedele di acciajo." Nella revisione inventariale del 1849 veniva già segnalata la perdita della cannetta per lapis del compasso grande. Per notizie sulla famiglia di artigiani Lusverg vedi Tabarroni e Todesco. 
          </pa>
          <hr>
          <br>

          <img src="assets/img/items/94.jpg" width="250px" id="78">
          <br>
          <br>
          <pa><strong>Compassi da disegno</strong><br><br>
            XVII-XVIII sec. <br>
            Autore e località sconosciuti<br>
            Legno<br>
            C. 50 cm<br><br>
            I vecchi inventari ricordano la presenza, tra gli Oggetti che servono al disegno, di numerosi compassi a due, tre e quattro punte, di svariate dimensioni. Di quei compassi ne rimangono solo due, uno dei quali si è potuto riconoscere nella descrizione che ne dà l'inventario del 1843: <br><br>
            "Un Compasso grande di legno con perno di ferro alla cerniera e riparelle di ottone, alle due estremità delle gambe sono vere di ottone con viti per assicurare li sottonotati pezzi di rimonta. <br>
            Punta di ferro<br>
            Punta di ferro a penna<br>
            Cannetta di ottone per lapis<br>
            Due punte di ottone ricurve per misurare li diametri dei solidi cilindrici e sferici." <br><br>
            Degli accessori rimangono solo le due punte di ferro. L'altro compasso ha due punte fisse e non lo si è potuto ritrovare con certezza negli inventari, in quanto più volte viene citato un "Compasso grande con punte ferme d'acciaio". Sovente un compasso siffatto viene ricordato tra gli strumenti conservati dentro "Uno Stuccio coperto di Damaschino con Arabeschi dorati ed Arma di sua Maestà Papa Benedetto XIV", contenente diversi strumenti matematici costruiti da Angelo Lusverg. Sia l'astuccio che gli strumenti sono scomparsi da tempo e l'attribuzione di questo compasso ad Angelo Lusverg appare quindi oltremodo incerta. Appartenenti pure alla strumentazione da disegno sono due piccole scatole cilidriche in legno usate per riporre gli accessori dei compassi.
          </pa>
          <hr>
          <br>

          <img src="assets/img/items/95.jpg" width="250px" id="79">
          <br>
          <br>
          <pa><strong>Astuccio di strumenti matematici di N. Bion</strong><br><br>
            Francia, XVII-XVIII sec. <br>
            Nicolas Bion (1652-1733) <br>
            Ottone, astuccio in legno ricoperto in pelle<br>
            Astuccio: 19 x 8 cm<br><br>
            Dei nove strumenti originariamente contenuti nell'astuccio è rimasto solo un compasso di proporzione [Inv. MdS-84], il cui utilizzo è descritto accuratamente dallo stesso Bion - ingegnere del Re per gli strumenti matematici e nome tra i più noti dei suoi tempi - nel suo Traité de la construction et des principaux usages des instruments de mathématique, la cui prima edizione risale al 1709. Questo testo fornisce tavole complete di tutti gli articoli che l'atelier di Bion poteva fornire alla sua clientela, anche se alcuni strumenti, come cannocchiali, microscopi e micrometri, sono indicati in maniera succinta, probabilmente per non rendere pubblici i dettagli costruttivi, onde evitare dei plagi. Sui frontespizi dei libri di Bion figura l'indirizzo del suo atelier, prima come Quai de l'Horloge á l'enseigne du Soleil d'or, poi come Au Quart de cercle. Secondo Daumas gli strumenti di Bion rimastici sono pochissimi, il che rende questo astuccio, anche se incompleto, decisamente raro, come pure l'anello astronomico [seguente]. <br><br>
            L'astuccio è in legno, ricoperto di pelle nera stampata con gigli di Francia. Il compasso di proporzione da sei pollici (c. 15 cm) reca incisa su di una faccia la scritta N. Bion a Paris. Vi sono incise le sei scale fondamentali, come nella maggior parte di questi strumenti: da un lato la linea delle parti uguali, quella dei piani e dei poligoni; dall'altro la linea delle corde, quella dei solidi e quella dei metalli. Su un bordo è aggiunta la linea utile a riconoscere il calibro dei cannoni e sull'altro una linea per la determinazione del diametro e del peso dei proiettili d'artiglieria.
          </pa>
          <hr>
          <br>

          <img src="assets/img/items/96.jpg" width="250px" id="80">
          <br>
          <br>
          <pa><strong>Anello astronomico di N. Bion</strong><br><br>
            Parigi, XVII-XVIII sec. <br>
            Nicolas Bion (1652-1733) <br>
            Ottone dorato<br>
            Diam. 14 cm<br><br>
            Il nome completo di questo strumento, che serviva a misurare l'ora, è orologio solare equinoziale universale. E' costituito da un anello esterno - detto "del meridiano" - che porta una sospensione circolare per regolarlo sulla latitudine del luogo, da un anello interno - detto "delle ore" - imperniato, nella posizione delle 12 ore, ad angolo retto col primo e diviso in 24 ore, e da una barra centrale, incernierata sull'anello esterno. La barra presenta una fessura con una scala di declinazione, i mesi incisi su un lato e i segni dello zodiaco sull'altro. Ruotando opportunamente lo strumento, un raggio luminoso, proiettato attraverso il piccolo foro presente sul cursore che si trova nella fessura della barra - organo che va regolato a seconda dell'altezza del Sole sull'equatore, che varia di mese in mese - viene a cadere sulla scala delle ore, indicando così l'ora locale. I modelli più grandi di questi anelli potevano indicare l'ora con la precisione del minuto e furono per lungo tempo l'unico mezzo per controllare il funzionamento di un orologio, senza far ricorso ad un osservatorio astronomico. Il nome di Nicolas Bion, Ingegnere del Re per gli strumenti matematici, è tra i più noti dei suoi tempi, anche se non fu autore di alcuna innovazione tecnica importante - come ricorda Daumas - e di lui restano pochi oggetti. Possiedeva, tuttavia, un mestiere molto accurato e, soprattutto, eccellenti tecniche esecutive. Pubblicò alcune opere di descrizione e uso di vari strumenti astronomici e matematici, molto diffuse alla sua epoca e ripetutamente rieditate dai figli alla sua morte. Nel Traité de la construction et des principaux usages des instrumens de mathématique del 1709, Bion riporta l'illustrazione e descrive accuratamente la costruzione e l'uso di quello che lui chiama Anneau ou Cadran Astronomique universel, strumento identico a quello in nostro possesso.
          </pa>
          <hr>
          <br>

          <img src="assets/img/items/97.jpg" width="250px" id="81">
          <br>
          <br>
          <pa><strong>Compasso di proporzione da dodici pollici</strong><br><br>
            XVII-XVIII sec. <br>
            Autore e località sconosciuti<br>
            Ottone<br>
            33 x 6 cm<br><br>
            Il compasso di proporzione fu ideato verso il 1600 e lo stesso Galileo si occupò di proporzione proprio in quegli anni. Verso la metà del XIX secolo il compasso di proporzione, dopo tre secoli di vita, divenne uno strumento obsoleto, al punto che, nel 1866, William Stanley lo definì "una specie di ornamento obbligatorio" spesso ancora presente negli astucci da disegno. In Inghilterra - chiamato "sector", mentre il termine "proportional compass" indica uno strumento assolutamente differente - era già usato alla fine del Cinquecento dai topografi. Solo successivamente fu fabbricato con scale espressamente studiate per naviganti, topografi e disegnatori. Il compasso di proporzione è stato definito una scala universale e veniva usato con un paio di compassi a punte fisse. Lo strumento è costituito da due regoli tenuti insieme da una cerniera piatta, in modo che il movimento risulti eguale ed uniforme. Dalla precisione con la quale la cerniera è realizzata dipende l'esattezza dei calcoli effettuati. Dall'asse di rotazione delle lamine, infatti, si diparte una serie di scale lineari divergenti disposte simmetricamente su ogni faccia e che terminano a ventaglio all'estremità inferiore di queste. Simile, quindi, nell'aspetto a un compasso snodato, era disponibile nelle misure 6, 9 e 12 pollici. L'esemplare in questione - le cui scale incise appaiono incomplete - appartiene alla categoria più grande. Quando è aperto la sua lunghezza raddoppia. Il suo uso si basa sulla proprietà dei triangoli simili: basta aprire convenientemente i bracci, riportare, con l'aiuto di un normale compasso a punta, le grandezze considerate tra le due scale corrispondenti e leggere le divisioni sulle quali si viene a cadere.
          </pa>
          <hr>
          <br>

          <img src="assets/img/items/98.jpg" width="250px" id="82">
          <br>
          <br>
          <pa><strong>Compasso di proporzione e regoli da sei pollici</strong><br><br>
            XVIII-XIX sec. <br>
            Autore ignoto e località sconosciuta<br>
            Ottone<br>
            16 x 3,5 cm, 15 x 3,5 cm, 16,6 x 2,6 cm<br><br>
            Si tratta di tre strumenti matematici di costruttore sconosciuto: un compasso di proporzione da sei pollici con incise le sei scale fondamentali e due regoli per dividere la linea dei piani del compasso stesso, suddivisi in parti uguali con il metodo delle trasversali, anch'essi da sei pollici.
          </pa>
          <hr>
          <br>

          <img src="assets/img/items/107.jpg" width="250px" id="91">
          <br>
          <br>
          <pa><strong>Strumento dei passaggi di V.F. Stancari</strong><br><br>
            Bologna, 1708<br>
            Vittorio Francesco Stancari (Bologna 1678-1709) <br>
            Ferro<br>
            Lunghezza del cannocchiale c. 75 cm<br><br>
            Le differenze di alcuni secondi di tempo tra gli istanti di transito del Sole attraverso la meridiana filare e quelli osservati al semicircolo murale di Lusverg stimolarono Stancari a progettare uno strumento completamente nuovo: il cosiddetto strumento dei passaggi. Tale strumento, ideato da Stancari contemporaneamente a Römer e a Halley, avrebbe permesso di seguire senza irregolarità l'arco di meridiano. Per la morte di Stancari, sopraggiunta nel 1709, tuttavia, lo strumento non fu messo a punto, anche se le operazioni necessarie alla sua rettifica sono descritte esattamente da Manfredi nella sua Introductio in Ephemerides del 1715. <br><br>
            "Telescopium lentis suis instructum - così lo descrive l'Instrumentum donationis del 1712 - pedes duos longum (c. 75 cm), hastae fereae alligatum, e cuius medio axis auricalceus assurgit figura conica, foramini etiam conico inserendus, atque ita collocandus, ut Telescopium juxta Meridiani planum moveatur; Quae Machina a Stancario excogitata fuerat, sed nonnullis ad ejus usum pertinentibus destituitur".<br><br>
            Oggi resta la sola asta di supporto. Già nel 1843 era privo di lenti, ora manca anche il cannocchiale.
          </pa>
          <hr>
          <br>

          <img src="assets/img/items/108.jpg" width="250px" id="92">
          <br>
          <br>
          <pa><strong>Cerchio moltiplicatore di Reichenbach, Utzschneider und Liebherr</strong><br><br>
            Monaco, 1802-1814<br>
            Georg Friedrich von Reichenbach (Durlach 1772- Monaco 1826) <br>
            Joseph von Utzschneider (Rieden 1761 - Monaco 1840) <br>
            Joseph Liebherr (Immenstadt 1767 - Monaco 1840) <br>
            Ottone<br>
            Diametro cerchio diviso c. 40 cm<br>
            Lunghezza del cannocchiale c. 45 cm<br><br>
            Si legge nell'inventario del 1873 la descrizione di "Un circolo ripetitore di Reichenbach e Utzschneider col lembo di argento di un piede di diametro, diviso di 4" in 4" per mezzo di quattro vernieri. I due cannocchiali hanno l'obiettivo di 18 linee di apertura e 16 pollici di lunghezza focale. Lo strumento è fornito di piede di legno [Inv. MdS-157] e di una cassa di trasporto [non ritrovata]." Sul lembo si legge la firma Reichenbach, Utzschneider und Liebherr in Münich. Il cerchio moltiplicatore - detto anche circolo ripetitore o circolo universale, in quanto è in grado di misurare angoli in qualunque piano - consta di due cerchi graduati, uno interno all'altro. Al più interno è assicurato un cannocchiale per la mira al punto zero, mentre un altro cannocchiale, per la misura dell'angolo in esame, ruota sul cerchio più esterno. Una volta traguardati i due punti in osservazione, il cerchio più esterno può essere bloccato nella posizione voluta con un fermo dotato di movimento micrometrico. L'angolo è così determinato dalla lettura sul cerchio graduato. <br><br>
            Negli strumenti di Reichenbach e collaboratori si riusciva a raggiungere una precisione assai vicina al secondo d'arco. I cerchi sono ribaltabili per usare lo strumento in modo altazimutale. Una struttura a treppiede sorregge il tutto e una livella a bolla [Inv. MdS-89] permette di metterlo in stazione. Contrapposti ai telescopi, si trovano due contrappesi per il bilanciamento dello strumento. La facilità e la precisione con cui si riuscivano a determinare ascensioni rette e declinazioni con il cerchio ripetitore fece sì che questo tipo di strumenti si diffondesse praticamente in tutti gli osservatori astronomici, durante la prima metà dell'Ottocento, sia per misure di coordinate celesti che per misure topografiche. Le officine meccaniche dell'Osservatorio Astronomico di Roma hanno ricostruito nel 1993 gli attacchi degli oculari dei due cannocchiali. Il tavolo di sostegno a tre piedi in legno di noce è stato restaurato nello stesso anno da S. Salemme (Imola).
          </pa>
          <hr>
          <br>

          <img src="assets/img/items/109.jpg" width="250px" id="93">
          <br>
          <br>
          <pa><strong>Cannocchiale a grande campo di Gilbert & C.</strong><br><br>
            Londra, 1787<br>
            John II Jr. (?) Gilbert (c. 1752-1791) <br>
            Legno di mogano e ottone<br>
            Tubo a due tiraggi<br>
            Fornisce immagine capovolta<br>
            Lunghezza 78 cm, diametro obiettivo 8 cm<br><br>
            Venne acquistato nel 1788 insieme agli strumenti della ditta londinese Dollond, per cui nei documenti d'archivio viene spesso ricordato come "canocchiale di gran campo di Dollond", mentre reca la scritta Gilbert & Co / London. Lo ricorda correttamente l'inventario di Ceschi del 1843: <br><br>
            "Canocchiale a mano di Gilbert Inglese da gran campo per ispezionare il Cielo, con tubo di legno mogano, e sua fornitura completa di ottone. Di questo canocchiale si ha una seconda montatura in tubo di cartone con fornitura di bosso e metallo per renderlo più leggero al maneggio." <br><br>
            Esiste, per questo strumento, un montaggio altazimutale [Inv. MdS-79] su treppiede [Inv. MdS-161], firmato Lodovico Ludovisi a Bologna. Sappiamo, dalle annotazioni fatte nel 1849 da Saporetti all'inventario di Ceschi, che in quella data Ludovisi era "Macchinista" [scilicet meccanico] presso la Specola. Sappiamo pure che, per il suo grande campo di vista, il cannocchiale di Gilbert fu usato come cercatore di comete.
          </pa>
          <hr>
          <br>

          <img src="assets/img/items/110.jpg" width="250px" id="94">
          <br>
          <br>
          <pa><strong>Cannocchiale di T. Harris & Son</strong><br><br>
            Londra, c. 1810<br>
            Thomas Harris (a. 1767-1837) <br>
            William (?) Harris (1797-1846) <br>
            Legno di quercia e ottone<br>
            Lunghezza: estratto 90,5 cm, chiuso 51 cm<br>
            Diametro obiettivo 4 cm<br><br>
            Secondo Taylor (op. cit.) il marchio Thomas Harris & Son fiorì tra il 1806 e il 1846. Thomas Harris aveva lavorato a Londra e Bloomsbury fin dal 1767 e le sue ultime notizie risalgono al 1837. Il figlio fu probabilmente William Harris e non è certo se il marchio Harris sia relativo alla stessa persona, dal momento che vi furono numerosi artigiani di nome Harris. Il cannocchiale in questione, con obiettivo acromatico, è a due tiraggi; il tubo obiettivo è in legno (probabilmente quercia) verniciato di rosso, il tubo oculare, estraibile, è in ottone e reca inciso T. Harris & Son London / Day or Night. L'obiettivo è leggermente scheggiato, l'oculare viene salvaguardato da una chiusura scorrevole e sul tubo esterno è montato un anello di ottone, con un perno avente funzione di aggancio ad una montatura o ad un treppiede. <br><br>
            L'inventario del 1843 lo descrive insieme ad uno simile, opera di West: "Cannocchiale a mano di Hakkis [sic] e Son Inglesi, in tutto simile al precedente. Una custodia di cuoio ad armacollo (ora scomparsa) può servire per il trasporto dell'uno o l'altro dei due cannocchiali." A proposito del "...precedente", l'inventario riporta "Cannocchiale a mano di West inglese, con obbiettivo acromatico ed occulare terrestre in tubo esterno di legno, e con tubo di allungamento in metallo, con fornitura simile." L'errata attribuizione ad Hakkis, invece che ad Harris, da parte del redattore dell'inventario, Gaetano Ceschi, è dovuta al fatto che l'incisione con la firma è parzialmente erosa. La datazione è suggerita per analogia con un cannocchiale che reca la stessa firma e che si trova al National Maritime Museum di Greenwich. Un altro cannocchiale dello stesso autore, che alla descrizione appare gemello del nostro, si trova al National Museum of the History of Science di Leiden (vedi Engberts, 1970)
          </pa>
          <hr>
          <br>

          <img src="assets/img/items/111.jpg" width="250px" id="95">
          <br>
          <br>
          <pa><strong>Squadra da cannoniere</strong><br><br>
            XVII sec. ? <br>
            Autore e località ignoti<br>
            Ottone<br>
            26,6 x 14 cm<br><br>
            Questa squadra da cannoniere faceva probabilmente parte degli strumenti per l'insegnamento della balistica. Tra le due squadre porta un quarto di cerchio da sette centimetri di raggio, diviso in novanta parti. Manca del filo a piombo necessario per la misura dell'elevazione delle bocche da fuoco. Il suo utilizzo è descritto ne La Nova Scientia di Niccolò Tartaglia, del 1537, in cui viene illustrato "del modo di mettere a segno un pezzo de artiglieria al più che può tirare...et che per far tal cosa ispeditamente bisogna avere una squadra de alcun metallo over legno sodo che abbia interchiuso un quadrante con lo suo perpendicolo...ponendo poi una parte della gamba maggiore di quella ne l'anima over bocca del pezzo...".
          </pa>
          <hr>
          <br>

          <img src="assets/img/items/112.jpg" width="250px" id="96">
          <br>
          <br>
          <pa><strong>Calibro per esterni ed interni</strong><br><br>
            XVII-XVIII sec. <br>
            Autore e località ignoti<br>
            Ottone<br>
            22 cm<br><br>
            E' una specie di compasso sferico utilizzato per riportare su regoli, opportunamente graduati, misure di diametri oppure, utilizzando l'altra estremità, sezioni interne di fori.
          </pa>
          <hr>
          <br>


          <strong>Complimenti, Hai visitato tutta la Sala della Torretta! Sei arrivato in cima alla torre. <br>Clicca il quadratino viola in basso a destra per tornare su e consulta l'indice che trovi sulla sinistra per scegliere la prossima sala tra quelle disponibili.</strong>
          <br>
          <hr>
          <br>
        </div>
      </div>
    </section>
  </main>            

  <a href="#" class="back-to-top d-flex align-items-center justify-content-center">^</a>
  
  <!-- Vendor JS Files -->
  <script src="assets/vendor/purecounter/purecounter_vanilla.js"></script>
  <script src="assets/vendor/bootstrap/js/bootstrap.bundle.min.js"></script>
  <script src="assets/vendor/glightbox/js/glightbox.min.js"></script>
  <script src="assets/vendor/isotope-layout/isotope.pkgd.min.js"></script>
  <script src="assets/vendor/swiper/swiper-bundle.min.js"></script>
  <script src="assets/vendor/waypoints/noframework.waypoints.js"></script>
  <script src="assets/vendor/php-email-form/validate.js"></script>

  <!-- Template Main JS File -->
  <script src="assets/js/main.js"></script>
  
</body>

</html>  
